אֲנִי שָׂמֵחִ לְהִצְטָרֵף אֲלֵיכֶם הַיּוֹם, בַּמֶּה שֶׁיֵּרָשֵׁם בְּדִּבְרֵי הַיָּמִים כִּגְדֹּלַת הָהַפְגָּנוֹת לְמַעַן הָחֹפֶשׁ בְּתוֹלְדוֹת אֻמָּתֵנוּ.
לִפְנֵי שְׁנֵי יוֹבְלוֹת, אֲמֶרִיקָאִי דָּגוּל, אֲשֶׁר בְּצִלּוֹ נֶחֱסֶה כַּיּוֹם, חָתַם עַל דִּבֵּר הַדְּרוֹר.
דִּבֵּר זֶה הוּא מַשּׂוּאַת אוֹר שֶׁל תִּקְוָה לְמִילְיוֹנֵי שְׁחוֹרִים, עֲבָדִים אֲשֶׁר נִכְווּ בְּכִיב מְשַׁוֵּעַ שֶׁל עָוֶל.
שַׁחַר חָדָשׁ הִפְצִיעַ לְאֵחֵר לֵיל תַּלְאוּבוֹת שֶׁל שֶׁבִי.

בְּרַם, שְׁנֵי יוֹבְלוֹת מְאֻחָר יוֹתֵר, הַשָּׁחוֹר עוֹדוֹ חַף-חֹפֶשׁ.
שְׁנֵי יוֹבְלוֹת מְאֻחָר יוֹתֵר, הַשָּׁחוֹר עוֹדוֹ בְּעַצְבוּת כְּרוּכַת נָכוּת, כָּבוּל בַּאֲזִיקֵי הַפְרָדָה גִּזְעִית וּבְשַׁלְשְׁלָאוֹת שֶׁל אַפְלָיָה.
שְׁנֵי יוֹבְלוֹת מְאֻחָר יוֹתֵר, חַי הַשָּׁחוֹר בְּאִי שֶׁל עֹנִי מֻקָּף אוֹקְיָנוֹס שֶׁל גֵּאוּת חָמְרִית.
שְׁנֵי יוֹבְלוֹת מְאֻחָר יוֹתֵר, הַשָּׁחוֹר עוֹדוֹ נָמֵק בְּמִּקְצֹעַ הַחֶבְרָה הָאֲמֶרִיקָאִית, וּמוֹצֵא עָצְמוֹ בְּגָלוּת בְּתוֹכְכֵי אַרְצוֹ.
וְכָךְ, בָּאנוּ לְכָאן הַיּוֹם כְּדֵי לְהֵכְבִּיר מַצָּב מַחְפִּיר זֶה.

הִגַּעְנוּ בִּתְבוּנָה אֶל בִּירַת אֻמָּתֵנוּ כְּדֵי לִגְבּוֹת אֶת הַחוֹב.
עֵת מְעַצְּבֵי אֻמָּתֵנוּ חָרְטוּ אֶת הַחֻקָּה הַמְּפֹאֶרֶת וְאֶת הַצְהָרַת הָעַצְמָאוּת, הֵם חַתְמוּ אֲמָנַת הַבְטָחָה לְכָל אֲמֶרִיקָאִי.
אֲמָנָה הַמַּבְטִיחָה מוֹרֶשֶׁת לְכָל אִישׁ, כֵּן, שָׁחוֹר כַּלָּבָן, יֻבְטַח מִכָּחַשׁ זְכֻיּוֹת חַיָּיו, חֹפֶשׁ וְאִשְׁרוּר הָאֹשֶׁר.
בָּרוּר כַּיּוֹם כִּי אֲמֶרִיקָה כָּשְׁלָה בְּמוֹרַשְׁתָּהּ כָל עוֹד הַדָּבָר נוֹגֵעַ לְאֶזְרְחֵיהָ הַצִּבְעוֹנִים.
בִּמְקוֹם כִּבּוּד קְדֻשַּׁת הָהַבְטָחָה, הֵסֵבָה אֲמֶרִיקָה לְתוֹשָׁבֵיהָ הַשְּׁחוֹרִים הַמְחָאָה גְּרוּעָה, הַמְחָאָה שֶׁהֻחְזְרָה בְּהֶעָרָה: "נָא לִפְנוֹת לַמּוֹשֵׁךְ".

אַךְ לֹא נוּכַל הָאָמֵן כִּי בַּנְק הַצֶּדֶק פָּשַׁט אֶת הָרֶגֶל.
לֹא נוּכַל הָאָמֵן כִּי אֵין דֵּי מַטְמוֹן בְּטִמָיוֹן הִזְדַּמְנֻיּוֹתֶיהָ שֶׁל אֻמָּה זוֹ.
בָּאנוּ לִפְדוֹת הַמְחָאָה זוֹ, הַמְחָאָה אֲשֶׁר תַּבְטִיחַ אֶת הַשָּׂגַת הָחֹפֶשׁ וּבִטְחוֹנוֹ שֶׁל הַצֶּדֶק.
בָּאנוּ גַּם אֶל זַרְקוֹר מְקֻדָּשׁ זֶה לְהַזְכִּיר לְאֲמֶרִיקָה זֵרוּז מָזוֹר עַתָּה.
אֵין זוֹ הָעֵת לַחֲבֹר אֶל מוֹתְרוֹת צִנּוּן, אוֹ נְטִילַת גּלוּלוֹת הַרְגָּעָה.
עַתָּה הָעֵת לְאַמֵּת הַבְטָחָה שֶׁל דֶּמוֹקְרַטְיָה.
עַתָּה הָעֵת בָּהּ נַמְרִיא מִמַּאפֵּלְיַת עֵמֶק עָכוֹר שֶׁל אַפְלָיָה, אֶל נְתִיב זֹהַר-שֶׁמֶשׁ שֶׁל * צֶדֶק גִּזְעִי.
עַתָּה הָעֵת בָּהּ תַּמְרִיא אֻמָּתֵנוּ מֵחוֹלוֹתָיו הַנּוֹדְדִים שֶׁל אִי-צֶדֶק גִּזְעָנִי אֶל סַלְעָה הַמּוּצָק שֶׁל הָאַחֲוָה.
עַתָּה הָעֵת לְחוֹלֵל צֶדֶק אֲמִתִּי לְכֹל בְּנֵי אֱלֹהַּ.

יִהְיֶה זֶה גּוֹרָלִי לְאֻמָּתֵנוּ אִם תָּסֵב מַבָּטָהּ מִדְחִיפוּת הָרֶגַע.
קַיִץ שְׁטוּף-זֵעָה זֶה שֶׁל אִי שְׂבִיעוּת רָצוֹן חֻקִּית לֹא יַחֲלוֹף בְּטֶרֶם סְתָיו מְרַעֲנֵן שֶׁל חֹפֶשׁ וְשִׁוְיוֹן.
אֶלֶף תְּשַׁע מֵאוֹת שִׁשִּׁים וְשָׁלֹשׁ, אֵינָה אַחֲרִית אֶלָּא רֵאשִׁית.
אֵלֶּה אֲשֶׁר צִפּוּ כִּי הַשָּׁחוֹר רַק יְשַׁחְרֵר קִיטוֹר וְיָחוּשׁ סִפּוּק, יֵעוֹרוּ אֶל בַּלָּהָה אִם אֻמָּה זוֹ תָּשׁוּב אֶל עִסְקֵיהָ כָּרָגִיל.
לֹא תָּנוּחַ וְלֹא תִּשְׁקֹט אֲמֶרִיקָה עַד כִּי הַשָּׁחוֹר יֹאחַז בְּאֶזְרָחוּת שְׁוַת זְכוּיוֹת.
סוּפַת הַמַּהְפֵּכָה תִּמָּשֵׁךְ עַד כִּי זוֹ תְּטַלְטֵל הָאֻמָּה אֶל יוֹם יָבוֹא, בֹּו שַׁחַר עוֹד יִבְקַע אֱלֵי זֹהַר שֶׁל מוֹפָע צֶדֶק.

אַךְ יֶשְׁנוֹ דָּבָר מְסֻיָּם אוֹתוֹ חַיָּב אֲנִי לוֹמַר לְעַמִּי הַנִּיצָּב עַל חֹם סִפּוֹ שֶׁל הֵיכָל הַמּוֹלִיךְ אֱלֵי צֶדֶק.
בָּהֲלִיךְ הַזְּכִיָּה בְּקִימוּם זְכוּיוֹתֵינוּ אַל לָנוּ שְׁגוֹת בָּאָשָׁם חוֹבַתֵנוּ.
אַל לָנוּ רַוּוֹת אֶת צִמְאוֹן הָחֹפֶשׁ בְּשְׁתִיַּת קֻבַּעַת מְרִירוּת וְשִׂנְאָה.
מַאֲבָקֵנוּ יְנֻהַל לַנֶּצַח בְּכָבוֹד וּמִשְׁמַעַת.
בַּל נְנַהֵל מֶחָאַתֵנוּ בְּסַנְוֵרִים שֶׁל אַלִּימוּת כֹּחָנִית.
עוֹד וְעוֹד חַיָּבִים אָנוּ לְהַמְרִיא אֱלֵי גָּבְהֵי מִשְׂגָּב שֶׁל מִפְגָּשׁ רוּח-הַכֹּחַ בְּכֹח-הָרוּחַ.
אַל לַלּוֹחֲמוּת הַמֻּפְלָאָה הַטְּבוּעָה בַּקְּהִילָה הַשְּׁחוֹרָה לְהַנְחוֹתֵנוּ אֶל חֲשָׁד בְּכֹל אָדָם לָבָן, כִּי רַבִּים מֵאַחֵינוּ הַלְּבָנִים כְּמִסְתַּבֵּר מְנוֹכְחוּתָם כָּאן כַּיּוֹם, מוֹכִיחָה כִּי יִעוּדָם כְּיִעוּדֵנוּ.
וּבָאוּ לְהַמְּחִישׁ כִּי דְרוֹרָם קָשׁוּר קֶשֶׁר בַּל יִנָּתֵק בָּחֹפֶשׁ שֶׁלָּנוּ.
לֹא נוּכַל צָעוֹד לְבַד"

וּבְעֵת נִצְעַד, כַּמּוּבְטַח, תָּמִיד נִצְעַד קָדִימָה.
לֹא נִסֹּב לְאָחוֹר.
יֵשׁ הַשּׁוֹאֲלִים לִקְּדֻשַּׁת זְכֻיּוֹת הָאֶזְרָח, "מָתַי יְרַצּוּנוּ?" לְעוֹלָם לֹא נִתְרַצֶּה כֹּל עוֹד הַשָּׁחוֹר הוּא קָרְבָּן פְּחָדִים שֶׁאֵין לְהַעָלוֹתָם עַל דַּל שְׂפָתַיִם, בִּמְדִינִיוּת שֶׁל אַכְזְרִיּוּת.
לְעוֹלָם לֹא נִתְרַצֶּה כִּל עוֹד גּוּפוֹתֵינוּ כְּבֵדוֹת מִלֵּאוּת שֶׁל סֵבֶל, כֹּל עוֹד לֹא נוּכַל שְׂכוֹר חֶדֶר בְּאַכְסַנְיָה עַל כְּבִישׁ מָהִיר, אוֹ מָלוֹן בָּעִיר.
לֹא נִתְרַצֶּה כֹּל עוֹד הַשָּׁחוֹר נָע מִגֶּטוֹ צַר אֶל סוּגַר רְחַב יָדַיִים.
לְעוֹלָם לֹא נִתְרַצֶּה כֹּל עוֹד טַפֵּנוּ חָשׂוּף וּכְבוֹדוֹ הָעַצְמִי שָׁדוּד אֶל מוּל תַּמְרוּרֵי מְרוֹרִים: "לִלְבָנִים בִּלְבַד".
לֹא נִתְרַצֶּה כֹּל עוֹד הַשָּׁחוֹר בְּמִיסִיסִיפִּי אֵינוֹ יָכוֹל לִבְחוֹר, וְהַשָּׁחוֹר בִּנְיוּ-יוֹרְק מַאֲמִין כִּי אֵין לוֹ עֲבוּר מִי לִבְחוֹר.
לֹא, לֹא נִתְרַצֶּה כֹּל עוֹד צֶדֶק לֹא יִטּוֹף כְּמַיִם, וּזְכוּיוֹת כָּאֲפִיקִים בְּעֹז.

לֹא אוּכַל שְׁכוֹחַ כִּי מְתִים מִכֶּם יוֹצְאֵי בָּתֵּי מִשְׁפָּט וּמִשְׂפָּח.
מְתִים מִכֶּם הִגִּיעוּ הֲלוֹם הַיְשֵׁר מִתָּאֵי בּוֹר כֶּלֶא צַר.
מְתִים מִכֶּם הִגִּיעוּ הֲלוֹם מְקַרְפִּפֵי חִפּוּשׂ הֲלוּמֵי סַעַר, רְדִיפָה וּמְסוּחְרָרֵי רוּחוֹת שֶׁל מְדִינִיּוּת אַכְזָרִית.
אַתֶּם, חֲיָלָיו הַוָּתִיקִים שֶׁל סֵבֶל יוֹצֵר, הַמְּשִׁיכוּ לִפְעוֹל בֶּאֱמוּנָה שֶׁאֵין בָּהּ גּוֹלֵל עַל הַגּוֹאֵל.

סוֹבוּ מִיסִיסִיפִּי, שׁוּבוּ אַלַבַּמָה, אֶל קֶרוֹלַיְנָה הַדְּרוֹמִית הַדְּרִימוּ, אֶל ג'וֹרְגִ'יָה חִזְרוּ, וְאֶל לוּאִיזְיַנָה זוּזוּ.
אֶל שְׁכוּנוֹת הָעֹנִי וְהַגֶּטָאוֹת שֶׁבְּעָרֵינוּ הַצְּפוֹנִיּוֹת, עוֹד נֵדַע כִּי יֵשׁ סִכּוּי לְשִׁנּוּי.

בַּל נִתְפַּלֵּשׁ בְּמַעֲמָקֵי יֵאוּשׁ.
הַיּוֹם יְדִידָי אוֹמָר לָכֶם זֹאת – גַּם אִם נִתְמוֹדֵד מוּל קְשָׁיֵי הַיּוֹם אוֹ הַמָּחָר, יֵשׁ בִּי עֲדַיִן חָזוֹן הַמֻּשְׁרָשׁ בָּחֲלוֹם הָאֲמֶרִיקָאִי.

יֵשׁ בִּי חֲלוֹם כִּי יוֹם אֶחָד תַּעֲלֶה וְתָּבוֹא אֶמוּנָה עֲמֻקָּה: "אָנוּ אוֹחֲזִים בְּאֱמֶת צְרוּפָה כִּי כֹּל הָאָדָם נִבְרָא שָׁוֶה.

יֵשׁ בִּי חֲלוֹם, כִּי יוֹם יָבוֹא וְעַל פִּסְגוֹתֶיהָ הָאֲדֻמּוֹת שֶׁל ג'וֹרְגִ'יָה, הֵן צֶאֱצָאֵי הָעֲבָדִים וְהֵן צֶאֱצָאֵי הָאֲדוֹנִים יוּכְלוּ שֶׁבֶת אַחִים גַּם יַחַד וְאֶל שֻׁלְחָן אֶחָד הַסֵּב.

יֵשׁ בִּי חֲלוֹם, כִּי יוֹם יָבוֹא וּמְדִינַת מִיסִיסִיפִּי, הַנּוֹטֶפֶת זֵעַת אִי צֶדֶק וּבְאִישַׁת אֵשׁ שֶׁל עֹשֶׁק, תָּמִיר אֵלֶּה לִנְוֵה חֹפֶשׁ וָצֶדֶק.

יֵשׁ בִּי חֲלוֹם כִּי אַרְבַּעַת יְלָדַי הָרַכִּים, יִחְיוּ יוֹם אֶחָד בְּאֻמָּה בָּהּ אֵין אָדָם נִשְׁפַּט עַל פִּי צֶבַע עוֹרוֹ אֶלָּא עַל פִּי תּוֹחֶלֶת תְּכוּנוֹתָיו.

יֵשׁ בִּי חֲלוֹם הַיּוֹם!

יֵשׁ בִּי חֲלוֹם כִּי יוֹם יָבוֹא וְאֵיבַת אַלַבַּמָה עַל גִּזְעָנוּתָהּ הָאַכְזָרִית, עֵת מוֹשְׁלָהּ טוֹפֵף בֶּלַּע בִּשְׂפָתָיו, שֶׁל חֲצִיצָה וְהַפְרָדָה – שָׁם בְּאַלַבַּמָה, יוֹם יָבוֹא וְטַף שָׁחוֹר, יְלָדִים וִיְלָדוֹת שְׁלוּבֵי יָדַיִם עִם טַף לָבָן, כָּאַחִים וַאֲחָיוֹת.

יֵשׁ בִּי חֲלוֹם כִּי יוֹם יָבוֹא וְכֹל בִּקְעָה תָּרוֹם, וְכֹל הַר וָגֶבַע צֶדֶק יְמוֹגֵגוּ.
הֶעָקֹב לְמִישׁוֹר יְהִי וְכָרֵי הָרֹעַ יָרִיעוּ יֹשֶׁר.
וּתְהִלַּת אֱלֹהַּ הִלּוּלַת כֹּל בָּשָׂר, עֵין כֹּל תֶּחֱזֶה בָּהּ.

זוֹ תִּקְוָתֵנוּ.
זוֹ אֱמוּנָתֵנוּ עִמָּהּ אָשׁוּב דָּרוֹמָה.
עִם אֱמוּנָה זוֹ נוּכַל חָצֹב מְאָשְׁיוֹת יֵאוּשׁ – אֶבֶן שֶׁל תִּקְוָה.
עִם אֱמוּנָה זוֹ נָגֹל נִגּוּן גָּעוּל שֶׁל אֻמָּתֵנוּ אֶל נֶגֶן מֶגֶד שֶׁל אַחֲוָה.
עִם אֱמוּנָה זוֹ נוּכַל עֲבֹד יַחְדָּיו, שְׂאֵת תְּפִּילָה בְּצַוְתָּא וּמַאֲבָק בִּמְחֻבָּק.
אֶל כֶּלֶא, שְׁכֶם אֶחָד לִצְעוֹד, וְאֶל חֵרוּת בְּחַבְרוּתָא חֲבֹר וְהַעְפֵּל, יוֹדְעִים אָנוּ כִּי יוֹם יַנְחֶנּוּ חֹפֶשׁ.

זֶה יִהְיֶה הַיּוֹם, זֶה יִהְיֶה הַיּוֹם עֵת כֹּל יַלְדֵי הָאֵל יוּכְלוּ שׁוֹרֵר מַשְׁמָעוּת חֲדָשָׁה "אַרְצִי תְּהִי, אֶרֶץ מֶתֶק חֹפֶשׁ לַזֹּאת אָשִׁיר.
אֶרֶץ בָּהּ אֲבוֹתַי מֵתוּ, אֶרֶץ גַּאֲוַת הַבָּאִים בָּהּ, מִכֹּל הַר, פַּעֲמוֹנֵי חֹפֶשׁ!

וְאִם אֲמֶרִיקָה אֲמוּרָה לִהְיוֹת אֻמָּה גְּדוֹלָה, הַכֹּל אֱמֶת יְהִי.
וְאָז פַּעֲמוֹנֵי חֹפֶשׁ יַעֲצִימוּ מִפְּסָגוֹת נְיוּ-הֶמפְּשֶׁר.
זוּגֵי חוֹרִין מֵהַרְרֵי נְיוּ-יוֹרְק הַמַּעְצִימִים.
יַפְעִים הַחֹפֶשׁ מִנִּשְׁפֵּי הָאֶלְגֵיִני בְּפֶּנְסִילְוֵינְיָה.
יַפְעִים הַחֹפֶשׁ מְכִּפּוֹת הַשֶּׁלֶג שֶׁל סַלְעֵי קוֹלוֹרַדוֹ.
יַפְעִים הָחֹפֶשׁ מְעִקּוּל צוּקֵי קֶלִיפוֹרְנִיָּה.
וְלֹא רַק זֹאת.
תְּנוּ לַחֹפֶשׁ לְהַדְהֵד מֵאַבְנֵי גּוֹרְדֵי ג'וֹרְגִ'יָה.
עִנְבָּל הַדְּרוֹר מִמִּצְפּוֹר הָרֵי טֶנֶסִי.
מְצִילוֹת חֵרוּת מֵעַל כֹּל תְּלְלֵי מִיסִיסִיפִּי – מִמּוֹרְדוֹת כֹּל הַר.

תְּנוּ לַחֹפֶשׁ לִפְעוֹם.
וּבִקְרוֹת זֹאת, עֵת נַתִּיר לַחֹפֶשׁ לִפְעוֹם – עֵת נַתִּיר לַחוֹרִין לִפְעוֹם מִכֹּל מוֹשָׁב וּכְפָר, מִכֹּל מְדִינָה וְעִיר, אֲזַי נוּכַל זָרֵז הַיּוֹם בּוֹ כֹּל יַלְדֵי הָאֵל – שְׁחוֹרִים כְּלְבַנִים, יְהוּדִים וְגוֹיִם, פְּרוֹטֶסְטַנְטִים וְקָתוֹלִים – יָדַיִם אָז יַחֲבֹקוּ וְאֶת מִלּוֹת הַתְּפִלָּה הַשְּׁחוֹרָה הַנּוֹשָׁנָה יְשׁוֹרֵרוּ: "חֹפֶשׁ בָּאָנוּ! חֹפֶשׁ בָּאָנוּ! נוֹדֶה לְאֱלֹהַּ מִכֹּל גָּבֹהַּ, הַחֹפֶשׁ בָּאָנוּהַחִיּוּךְ שֶׁלְּךָ
תִּרְאֶה אֶת הַחִיּוּךְ שֶׁלְּךָ
אֵיךְ הוּא זוֹרֵחַ
כָּתוּב לְךָ עַל הַמֵּצַח
אֲנִי יֶלֶד שָׂמֵחַ
תִּרְאֶה אֶת הַחִיּוּךְ שֶׁלְּךָ
אֵיךְ הוּא פּוֹרֵחַ
מֵטִיב לַסְּבִיבָה
מְעוֹרֵר אַהֲבָה
כָּתוּב לְךָ עַל הַמֵּצַח
אֲנִי יֶלֶד שָׂמֵחַ
תִּרְאֶה אֶת הַחִיּוּךְ שֶׁלְּךָ
אֵיךְ הוּא מֵאִיר
מְנַצֵּחַ עֲלָטָה
פּוֹצֵחַ בְּשִּׁיר
הַחִיּוּךְ שֶׁלְּךָ שָׁוֶה
הַחִיּוּךְ שֶׁלְּךָ שׁוֹבֶה
כָּתוּב לְךָ עַל הַמֵּצַח
אֲנִי יֶלֶד אוֹהֵב
כְּשֶׁאֶגְדַּל
שׁוֹאֲלִים כָּל הַזְּמַן
מָה אֶרְצֶה לִהְיוֹת כְּשֶׁאֶגְדַּל
וְאֵיךְ אֵדַע
אֲנִי עֲדַיִן קָטָן
אוּלַי אֶהְיֶה רוֹפֵא
הַבּוֹדֵק אֶת הַגָּרוֹן
וְאֶת הַפֶּה
אוּלַי אוֹפֶה
הַלָּשׁ בָּצֵק
וּמֵכִין עוּגוֹת וְלֶחֶם
אֵיךְ אֵדַע
אֲנִי עֲדַיִן קָטָן
אוּלַי אֶהְיֶה גַּנָּן
זוֹרֵעַ וְעוֹדֵר
וּמְנַקֶּה לָנוּ אֶת כָּל
הֶעָלִים מִן הֶחָצֵר
אוּלַי מוֹרֶה
עִם לוּחַ וְגִיר
אוּלַי זַמַּר
הַשָּׁר לָכֶם שִׁיר
שׁוֹאֲלִים כָּל הַזְּמַן
מָה אֶרְצֶה לִהְיוֹת כְּשֶׁאֶגְדַּל
וְאֵיךְ אֵדַע
אֲנִי עֲדַיִן קָטָן
יוֹם יָבוֹא אֶגְדַּל אֵדַע
אֶתֵּן בְּאַהֲבָה
אֶת הַתְּשׁוּבָה
סַּרְטָן שָּׂמֵחַ
סַרְטָן יָצָא לָשִׁיר
אוֹהֵב אֶת מֶזֶג הָאֲוִיר
עֵינַיִים לוֹ בּוֹלְטוֹת
פּוֹתֵחַ וְסוֹגֵר צְבָתוֹת
חַמִּים הַיָּם וְטוֹב הַיּוֹם
הַשֶּׁמֶשׁ לוֹבֶשֶׁת כָּתֹם
סַרְטָן מֵאֲחוֹרֵי הַסֶּלַע
מִתְחַבֵּא וּמֵצִיץ לוֹ
מֵצִיץ וּמִתְחַבֵּא
פּוֹגֵשׁ בַּשֶּׁמֶשׁ וְיוֹצֵא
סַרְטָן יָצָא לִרְקֹד
שָׂמֵחַ עַד מְאוֹד
גַּל יוֹרֵד גַּל עוֹלֶה
חֲבֵרִים טוֹבִים בַּיָּם
הוּא מְגַלֵּה
בְּרָכוֹת לְשָׁנָה טוֹבָה
שָׁנָה טוֹבָה,
שָׁנָה חֲדָשָׁה
מַתְחִילָה
שָׁנָה למְּחִילָה
שְׁנַת שָׁלוֹם
שָׁנָה חֲדָשָׁה
לַחֲלוֹם
שֶׁנִּהְיה קָהָל מְאֻחָד וְגָדוֹל
שֶׁנָּרִיעַ בְּקוֹל
שֶׁנַּרְגִּישׁ בּלֵב אֶת הַכֹּל
שְׁתֵהֶא שְׁנַת בְּרָכָה
לְהָבִין וּלְקַבֵּל אֶת הָאַחֵר
אֶת הַשּׁוֹנֶה מִמְּךָ
וּבְּהָצְלָחָה
פַּרְפַּר לָבָן
רָן מָצָא פַּרְפַּר לָבָן
פַּרְפַּר לָבָן מָצָא רָן
בַּגַּן
עָף הַפַּרְפַּר
מַעֲלָה מַטָּה
עָף שָׁם עָף כָּאן
נָגַע בַּאֲדָמָה
נָגַע בַּעָנָן
עָצַר
שָׁאַל רָן פַּרְפַּר
לָמָּה עָצַר
הַפַּרְפַּר אָמַר
כָּאן גָּר
פַּרְפַּר לָבָן
פַּרְפַּר קָטָן
הַסְּלִיחָה
הַסְּלִיחָה הִיא מְיֻחֶדֶת
לְכֻלָּם תָּמִיד עוֹזֶרֶת
מְקָרֶבֶת וּמְפַיֶּסֶת
סְלִיחָה יוֹצֵאת מִן לֵב
וּבָאָה אֶל תּוֹךְ לֵב
סְלִיחָה כִּי אֲנִי אוֹהֵב
אֲנִי רוֹצֶה לְהִתְקָרֵב
הַסְּלִיחָה הִיא חֲשׁוּבָה
לְכֻלָּם תָּמִיד טוֹבָה
סְלִיחָה הִיא הַתְּשׁוּבָה
סוֹפָה שֶׁל מְרִיבָה
הַסְּלִיחָה הִיא פִּתְרוֹן
לְכָל כַּעַס וּמָדוֹן
הַסְּלִיחָה הִיא מְיֻחֶדֶת
לְכֻלָּם תָּמִיד עוֹזֶרֶת
מְקָרֶבֶת וּמְפַיֶּסֶת
רִקּוּד נֶחְמָד
הוֹשֵׁט אֵלַי יָדְךָ
וְאָבוֹא לִרְקֹד אִתְּךָ
כִּי הַיּוֹם יוֹם חַג
נִסְתּוֹבֵב מִצַּד אֶל צָד
נִרְקֹד רִקּוּד נֶחְמָד
יָדִי בְּתוֹךְ יָדְךָ
כַּמָּה טוֹב
לִרְקֹד אִתְּךָ
כִּי הַיּוֹם יוֹם חַג
וְזֶה הַשִּׁיר שֶׁלְּךָ
הַמְּיֻחָד
כַּמָּה טוֹב לָשִׁיר בְּיַחַד
נִסְתּוֹבֵב מִצַּד אֶל צָד
נִרְקֹד רִקּוּד נֶחְמָד
הוֹשֵׁט אֵלַי יָדְךָ
וְאָבוֹא לִרְקֹד אִתְּךָ
נִסְתּוֹבֵב מִצַּד אֶל צָד
נִרְקֹד רִקּוּד נֶחְמָד
נַחֲלִיאֵלִי מִתְגַּלֶּה לִי
נַחֲלִיאֵלִי וּשְׁמוֹ אֵלִי
מִתְגַּלֶּה לִי
וְנִרְאֶה לִי
מִמָּקוֹם רָחוֹק אַחֵר
סִפּוּרִים מַגִּיעַ
לְסַפֵּר
נַחֲלִיאֵלִי וּשְׁמוֹ אֵלִי
הַסְּתָיו הִגִּיעַ
הוּא קוֹרֵא לִי
אֵלִי אֵלִי נַחֲלִיאֵלִי
אֲנִי קוֹרֵא
וְהוּא עוֹנֶה לִי
נַחֲלִיאֵלִי
קוֹפֵץ לוֹ עַכְשָׁו
שָׂמֵחַ בַּסְּתָיו
כְּשֶׁקָר לִי
כְּשֶׁקָר לִי
אֲנִי מְחַבֵּק
כְּשֶׁקָר לִי
אֲנִי קוֹפֵץ
מִתְחַשֵּׁק לִי לָרוּץ
מִתְחַשֵּׁק לִי לָזוּז
קְפִיץ קְפוֹץ
מַעֲלָה מַטָּה
לָגַעַת בֶּעָנָן
לָגַעַת בַּקַּרְקַע
וּכְבָר לֹא קַר
כְּשֶׁקָר לִי
אֲנִי מִתְקָרֵב
נִצְמַד וּמְלַטֵּף
זֶה מְנַחֵם אֶת הַקֹּר
זֶה מְשַׁחְרֵר אֶת הַכְּפוֹר
זֶה גּוֹרֵם לִי לִצְחוֹק
וּכְשֶׁאֲנִי צוֹחֵק
אֲנִי קוֹפֵץ
קְפִיץ קְפוֹץ
מַעֲלָה מַטָּה
לָגַעַת בֶּעָנָן
לָגַעַת בַּקַּרְקַע
וּכְבָר לֹא קַר
אַהֲבָה טוֹבָה
כָּזוֹ הִיא
הָאַהֲבָה
תְּרוּפַת פֶּלֶא
עַתִּיקָה
מְחוֹלֶלֶת נִסִּים
אַהֲבָה
מְקָרֶבֶת לְבָבוֹת
מְגַלָּה סוֹדוֹת
כְּמוּסִים
כָּזוֹ הִיא
הָאַהֲבָה
מְכַבֶּדֶת אֶת כָּל הַבָּא
שְׁבִילֶיהָ הַנּוֹצְצִים
מַבְרִיקִים אִישׁוֹנִים
וְאִישׁ זָקֵן עוֹמֵד שָׁם
חוֹלֵם שָׁם
אֵיךְ הָיָה הוּא פַּעַם
תִּינוֹק מֻשְׁלָם
כָּזוֹ הִיא הָאַהֲבָה
מֻשְׁלֶמֶת
כְּאִמָּא אַשֵּׁר אֶת
תִּינוֹקָהּ מְחַבֶּקֶת
בְּמִלּוֹתֶיהָ הַכֹּחַ
בְּמִלּוֹתֶיהָ הַנֶּחָמָה
כָּזוֹ הִיא הָאַהֲבָה
הִיא נְעִימָה
שִׁיר עֶרֶשׂ
אֲנִי כָּל כָּךְ עָיֵף
בָּא לִי לִישֹׁן לִי
בֶּכֵּיף
לְהִכָּנֵס לְמִטָּה
חַמָּה וּמְפַנֶּקֶת
וּלְבָנָה אֵלַי
לוֹחֶשֶׁת
לַיְלָה טוֹב
לַיְלָה טוֹב
יוֹרֵד כּוֹכָב
וּמְנַשֶׁק
וּמִתְרַחֵק לוֹ
מִתְרַחֵק
בָּא לִי לְיַשֵּׁר
כַּפּוֹת רַגְלַיִם
לְהַמְרִיא אֶל
הַשָּׁמַיִם
בָּא לִי לְהִתְכַּרְבֵּל
עַד לְאָזְנַיִם
עִם חֲבֵרַי הַטּוֹבִים
הַבֻּבּוֹת הַדֻּבִּים
הֵם אֵלַי לוֹחֲשִׁים
לַיְלָה טוֹב
לַיְלָה טוֹב
תָּמִיד נֶחְמָד
תָּמִיד נֶחְמָד
שֶׁעוֹבֵר פַּרְצוּף מוּכָּר לְיַד
תָּמִיד נֶחְמָד
לְקַבֵּל חִבּוּק, לָתֵת יָד
תָּמִיד נֶחְמָד
לְקַבֵּל חִיּוּךְ בְּמָתָנָהּ
בְּלִי שְׁאֵלָה
כָּל חִיּוּךְ הוּא נִפְלָא
צְחוֹק מָתוֹק שֶׁלֹּא נִגְמַר
לַחַיִּים קֶצֶב נֶהֱדָר
תָּמִיד נֶחְמָד לִלְמֹד עוֹד דָּבָר
כַּאֲשֶׁר אֲנִי יוֹדֵעַ אֲנִי מְאֻשָּׁר
כַּאֲשֶׁר לֹא יוֹדֵעַ אֲנִי שָׁר
לַחַיִּים קֶצֶב נֶהֱדָר
אִם עָבַרְתָּ לְיַד
תָּמִיד זֶה נֶחְמָד
בְּלִי שְׁאֵלָה
לְאַחֵל לְךָ יוֹם נִפְלָא
מָה עוֹשִׂים אִם
אִם מִישֶׁהוּ צוֹעֵק לְיָדְךָ
תַּגִּיד לוֹ בְּנִימוּס
שֶׁזֶּה לֹא נָעִים לְךָ
אִם מִישֶׁהוּ לְיָדְךָ מַכֵּה
אֵין צוֹרֵךְ לְהַגִּיד
רַק לְהִתְרַחֵק
כַּאֲשֶׁר גַּלֵּי אַזְהָרָה
מְאוֹתְתִים עַל
סַכָּנָה מִתְקָרֶבֶת
אֵין צוֹרֵךְ לָשֶׁבֶת
רַק לִבְרֹחַ
בְּכָל הַכֹּחַ
אִם מִישֶׁהוּ לְיָדְךָ
מְדַבֵּר לֹא יָפֶה
תַּגִּיד לוֹ בְּנִימוּס
שֶׁיַּפְסִיק
אַחֶרֶת
תִּצְטָרֵךְ
לָלֶכֶת
אִם לֹא נָעִים לְךָ
בִּמְקוֹם הַזֶּה
תָּמִיד יֵשׁ
מָקוֹם אַחֵר
תִּהְיֶה נֶחְמָד
תִּהְיֶה חָבֵר
יֵשׁ מַצָּב שֶׁאֲנִי צָב
הוֹלֵךְ לְאַט לְאַט
וְאַף עַל פִּי
שֶׁכֻּלָּם אוֹמְרִים לִי
צָב אַתָּה אִטִּי לִי
אֲנִי לֹא מְמַהֵר
אֲנִי צָב
אֲנִי אוֹמֵר
יֵשׁ מַצָּב שֶׁאֲנִי צָב
עִם שִׁרְיוֹן עַל הַגַּב
וְאַף עַל פִּי
שֶׁכֻּלָּם אוֹמְרִים לִי
לְשַׁחְרֵר
אֲנִי לֹא מְוַתֵּר
אֲנִי צָב אֲנִי אוֹמֵר
עַל שִׁרְיוֹנִי הַשָּׁנִים
שֶׁל צְעָדַי הַקְּטַנִּים
יֵשׁ מַצָּב שֶׁאֲנִי צָב
הוֹלֵךְ לְאַט לְאַט
בְּשָׂדוֹת רְחָבִים
בֵּין רַקָּפוֹת וַחֲצָבִים
יֵשׁ מַצָּב שֶׁאֲנִי צָב
הַיּוֹדֵעַ לְהַמְשִׁיךְ בְּכָל מַצָּב
לָלֶכֶת לָלֶכֶת
לְהִתְקַדֵּם אַט אַט
וּלְאָחוֹר לֹא לְהָשִׁיב
מַבָּט
שִׁיר לָרוּחַ
יָצָאתִי הַחוּצָה
לְהַרְגִּישׁ אֶת הָרוּחַ
וְהִיא נְעִימָה
הָרוּחַ לוֹחֶשֶׁת לִי
בָּאֹזֶן מַנְגִּינָה
וְתָוִים לָהּ
דּוֹ רֶה מִי
מִי בָּא לָשִׁיר
עִם הָרוּחַ
מִי מִי
מִי בָּא
לָשִׁיר עִמִּי?
הָרוּחַ נוֹשֶׁבֶת
פָּנִים מְלַטֶּפֶת
וְלֹא אִכְפַּת אִם
הִיא מְעַט מְקָרֶרֶת
הָרוּחַ לוֹחֶשֶׁת לִי
בָּאֹזֶן מַנְגִּינָה
וְתָוִים לָהּ
דּוֹ רֶה מִי
מִי בָּא לָשִׁיר
עִם הָרוּחַ,
מִי מִי
מִי בָּא
לָשִׁיר עִמִּי?
שִׁיר לַדֶּרֶךְ
אַל תֵּלֵךְ לְאִבּוּד
הִשָּׁאֵר קָרוֹב
יֵשׁ יוֹתֵר מִידַי
אֲנָשִׁים בִּרְחוֹב
אַל תַּחֲלֹם בַּדֶּרֶךְ
יֵשׁ בְּדֶרֶךְ סַכָּנוֹת
אִם תִּדְרֹךְ עַל קוֹץ
זֶה עָלוּל לִכְאֹב
קַח לַדֶּרֶךְ
רַק אֶת מָה
שֶׁאַתָּה צָרִיךְ
תִּסְתַּפֵּק וְתַעֲרִיךְ
קַח לַדֶּרֶךְ
זִכָּרוֹן
שִׁיר וְרוֹן
שֶׁאִם בְּכָל זֹאת
תַּחְלִיט לַחֲלֹם
אִם בְּכָל זֹאת
בְּלִי כַּוָּנָה
תִּדְרֹךְ עַל קוֹץ
הֵם יִשָּׁאֲרוּ
אִם תֵּלֵךְ לְאִבּוּד
לַמָּקוֹם אוֹתְךָ
הֵם יַחְזִירוּ
מֶלֶךְ הַחַיּוֹת
הֵנָּה מֶלֶךְ הַחַיּוֹת
כֻּלָּם יְכוֹלִים לִרְאוֹת
סְבִיב רֹאשׁוֹ יֵשׁ רָעֲמָה
צְעָדָיו חֲזָקִים בַּאֲדָמָה
וְהוּא שָׁקֵט עוֹמֵד מַבִּיט
בַּגָּן הוּא הַשַּׁלִּיט
עַל הַסֵּדֶר הוּא מַחְלִיט
אֶת הַסֵּדֶר הוּא מַשְׁלִיט
הוּא מֶלֶךְ
מֶלֶךְ הַחַיּוֹת
כֻּלָּם יְכוֹלִים לִרְאוֹת
הוּא מֶלֶךְ הַגַּן
אַמִּיץ לֹא פַּחְדָן
שׁוֹאֵג לוֹ וְנָח
נָח וְשׁוֹאֵג
מִי שֶׁעוֹבֵר לְיַדוֹ
דּוֹאֵג
כִּי הוּא מֶלֶךְ
מֶלֶךְ הַחַיּוֹת
כֻּלָּם יְכוֹלִים לִרְאוֹת
שָׁפָן בַּגַּן
כּוֹבַע מַצְחִיק
עִם אָזְנַיִם שֶׁל שָׁפָן
וְכֻלִּי לָבוּשׁ לָבָן
וּמָה אוֹכַל הַיּוֹם בַּגַּן?
גֶּזֶר גֶּזֶר
גֶּזֶר גֶּזֶר
גֶּזֶר לַשָּׁפָן
שֶׁבָּא הַיּוֹם לְגַן
אַף אָדֹם קָטָן
תַּרְאוּ הַיּוֹם אֲנִי שָׁפָן
כֻּלִּי לָבוּשׁ לָבָן
וּמָה אָרִיחַ הַיּוֹם בַּגַּן?
גֶּזֶר גֶּזֶר
גֶּזֶר גֶּזֶר
גֶּזֶר לַשָּׁפָן
שֶׁבָּא הַיּוֹם לְגַן
עֵינַי הַקְּטַנּוֹת
גֶּזֶר מְחַפְּשׂוֹת
גֶּזֶר כָּתֹם
אוֹכַל רַק גֶּזֶר הַיּוֹם
גֶּזֶר גֶּזֶר
גֶּזֶר גֶּזֶר
גֶּזֶר לַשָּׁפָן
שֶׁבָּא הַיּוֹם לַגַּן
שֶׁמֶשׁ שְׂמֵחָה
הַשֶּׁמֶשׁ תְּחַיֵּךְ
אֵלַי מָחָר
הִיא הִבְטִיחָה
אֶתְמוֹל
שֶׁהַיּוֹם הִיא
תִּתֵּן אוֹר גָּדוֹל
הַשֶּׁמֶשׁ מָחָר תְּחַיֵּךְ
תִּתֵּן חִבּוּק
מָלֵא חוֹם
הִיא הִבְטִיחָה
שֶׁתָּבוֹא לְשָׁלוֹם
וַאֲנִי הִבְטַחְתִּי
לְקַבֵּל אֶת פָּנֶיהָ
בְּשִׂמְחָה וּבְחֵן
הִבְטַחְתִּי לְהִתְבּוֹנֵן
הִבְטַחְתִּי לִשְׁכֹּחַ
וְלֹא לִזְכֹּר
אֶת הֶעָנָן הָאָפֹר
הִבְטַחְתִּי לִשְׁכֹּחַ
אֶת הַקֹּר
וְהַשֶּׁמֶשׁ הִבְטִיחָה
בַּחֲזָרָה
שֶׁמָּחָר הִיא
בָּאָה בְּשִׁירָה
הַשֶּׁמֶשׁ תְּחַיֵּךְ
אֵלַי מָחָר
הִיא הִבְטִיחָה
אֶתְמוֹל
שֶׁהַיּוֹם הִיא
תִּתֵּן אוֹר גָּדוֹל
שָׁלוֹם לַפַּרְפַּר
מִי עוֹד לֹא אָמַר
שָׁלוֹם לַפַּרְפַּר
פַּרְפַּר פָּרְפָּרוֹן
נָעִים לוֹ פִּזְמוֹן
הִגִּיעַ זְמַן שָׁלוֹם
מִי עוֹד לֹא אָמַר
שָׁלוֹם לַפַּרְפַּר
שִׁיר לוֹ שָׁלוֹם
כִּי לֹא מְאֻחָר
עַל כָּתֵף יוֹשֵׁב פַּרְפַּר
לֹא חָשׁוּב אִם חַם
אִם קַר
הוּא אוֹמֵר
אוֹתוֹ דָּבָר
מְרַפְרֵף יָמִין וּשְׂמֹאל
נָעִים מְאוֹד
אוֹמֵר שָׁלוֹם
מִי עוֹד לֹא אָמַר
שָׁלוֹם לַפַּרְפַּר?
הִגִּיעַ זְמַן הַשָּׁלוֹם
כִּי נָעִים זֶה
הַפִּזְמוֹן
קַל לֶאֱהֹב
כְּשֶׁאֲנִי אוֹהֵב
זֶה קַל
אֲנִי לֹא חוֹשֵׁב
בִּכְלָל
וּכְשֶׁאוֹהֲבִים אוֹתִי
זֶה מַשֶּׁהוּ אַחֵר
זֶה הוֹפֵךְ אֶת
הָאַהֲבָה
לְדָבָר גָּדוֹל יוֹתֵר
וְזֶה קַל
כִּי כְּשֶׁאַתָּה אוֹהֵב
אוֹהֲבִים אוֹתְךָ
וְלֹא חוֹשְׁבִים
בִּכְלָל
פַּטִּישׁ שָׂמֵחַ
פַּקַ פַּקַ פַּקַ
פַּטִּישׁ שָׂמֵחַ
פַּקַ פַּקַ פַּקַ
פַּטִּישׁ מַזְכִּיר
יֵשׁ מְסִבָּה הַיּוֹם
בְּמֶּרְכָּז הֵעִיר
פַּקַ פַּקַ פַּקַ
פַּטִּישׁ קָטָן
פַּקַ פַּקַ פַּקַ
פַּטִּישׁ צוֹחֵק
מַסְמֵר הָעֶרֶב
עִם הַפַּטִּישׁ רוֹקֵד
רָאוּ שָׁמְעוּ
פַּטִּישׁ מַזְהִיר
יֵשׁ מְסִבָּה הַיּוֹם
בְּמֶּרְכָּז הֵעִיר
פַּקַ פַּקַ פַּקַ
יַגִּיעוּ כֻּלָּם.
יִרְקְדוּ
פַּקַ פַּקַ
יָשִׁירוּ
פַּקַ פַּקַ ,
לָעוֹלָם
חַג לָדֶגֶל
דֶּגֶל יִשְׂרָאֵל
כָּחֹל לָבָן
בְּמֶרְכָּזוֹ
מָגֵן דָּוִד קָטָן
מִתְנוֹסֵס
רוֹקֵד בַּעֲדִינוֹת
בַּיּוֹם הָעַצְמָאוּת
יוֹם הָעַצְמָאוּת
וְחַג לָדֶגֶל
דְּגָלִים מִתְנוֹסְסִים
שָׁם וְכָאן
בְּמֶרְכָּזָם
מָגֵן דָּוִד קָטָן
וְחַג לִי
חַג שָׂמֵחַ
עִם דֶּגֶל
מִתְנוֹסֵס
רוֹקֵד בַּעֲדִינוֹת
בַּיּוֹם הָעַצְמָאוּת
יוֹם שֶׁל שִׁיר
יוֹם בָּהִיר יוֹם שֶׁל שִׁיר
סְמָדַר פִּתְאוֹם הִגִּיעָה
בְּלִי לְהַזְהִיר
סְמָדַר אוֹהֶבֶת
לְדַבֵּר עַל הָעוֹלָם
אֲנִי אוֹהֵב גַּם
אֲבָל הַיּוֹם
יוֹם בָּהִיר
וְהַיּוֹם מִתְחַשֵּׁק לִי
רַק לָשִׁיר
לֹא הַיּוֹם
אָמַרְתִּי לְסְמָדַר
הַיּוֹם לֹא מְדַבְּרִים
הַיּוֹם אֲנַחְנוּ שָׁרִים
סְמָדַר קְצָת נֶעֶלְבָה
נָתַתִּי לִסְמָדַר חִבּוּק
שֶׁל אַהֲבָה
גָּדוֹל כִּלְבָבָהּ
יוֹם בָּהִיר יוֹם שֶׁל שִׁיר
אֲנִי וּסְמָדַר פָּגַשְׁנוּ
אֶת כְּפִיר
וּכְפִיר אוֹהֵב כָּל דָּבָר
לְהַסְבִּיר
אֲנִי אוֹהֵב גַּם
אֲבָל הַיּוֹם יוֹם בָּהִיר
וְהַיּוֹם מִתְחַשֵּׁק לִי
רַק לַשִּׁיר
אָמַרְתִּי לְכְּפִיר
הַיּוֹם לֹא מַסְבִּירִים
הַיּוֹם אֲנַחְנוּ רַק
שָׁרִים
וּכְּפִיר קְצָת נֶעֱלַב
אָז סְמָדַר הִתְקָרְבָה
וְנָתְנָה לִשְׁנֵינוּ
חִבּוּק שֶׁל אַהֲבָה
גָּדוֹל כִּלְבָבָהּ
יוֹם בָּהִיר יוֹם שֶׁל שִׁיר
אֲנִי וּסְמָדַר וּכְּפִיר
בִּשְׁבִיל אָהֲבָה צוֹעֲדִים
וְשָׁרִים
בְּאַרְצֵנוּ
בִּכּוּרִים הַיּוֹם
הֵבֵאנוּ
פֵּרוֹת הָאָרֶץ
הַיָּפִים
פֵּרוֹת הָאֶרֶץ
הַמְּיֻחָדִים
אַרְצֵנוּ הַיָּפָה
אֶרֶץ זָבַת חָלָב וּדְבַשׁ
בְּאַרְצֵנוּ
שִׁבֹּלֶת רוֹקֶדֶת
בְּגַנֵּנוּ
שִׁבֹּלֶת נָעָה
בְּרַכּוּת
שָׂדוֹת לָבְשׁוּ
מַלְכוּת
בְּאַרְצֵנוּ
הַיּוֹם
אַרְצֵנוּ הַיָּפָה
אֶרֶץ זָבַת חָלָב וּדְבַשׁ
עָטוּר רֹאשֵׁנוּ בִּפְרָחִים
בִּגְדֵי חַג לָבַשְׁנוּ
לְבָנִים
סַלֵּינוּ מְלֵאִים
בְּשִׁבְעַת הַמִּינִים
יוֹם חַג לָבַשׁ
הָרְחוֹב
יוֹם חַג נָעִים
יוֹם טוֹב
פֶּרַח אֶת פֶּרַח
מַזְמִין לְמָחוֹל
בְּיוֹם קַיִץ
כָּחֹל
אֲנַחְנוּ רוֹקְדִים
בְּמַעְגָּל גָּדוֹל
בְּשִׂמְחָה
וּבַשִּׁיר מְיֻחָד
נְקַבֵּל בּוֹאוּ שֶׁל חַג
חֲגִיגִיִּים
בַּטֶּנֶא הֵבֵאנוּ
בִּכּוּרִים
סַלֵּינוּ מְלֵאִים
בְּפֵרוֹת מֻבְחָרִים
יוֹם חַג לָבַשׁ הָרְחוֹב
יוֹם חַג
נָעִים וְטוֹב
כָּכָה הָאֵשׁ
הִיא דּוֹלֶקֶת בַּלָּאט
דּוֹלֶקֶת בְּשֶׁקֶט
מַצִּיתָה כָּל דִּמְיוֹן
בַּצְּבָעִים
מַעֲלָה חִיּוּךְ
עַל הַפָּנִים
כָּכָה הָאֵשׁ
הִיא שְׁקֵטָה
כֻּלָּנוּ סְבִיבָה
יַחַד אִתָּהּ
כֻּלָּנוּ סְבִיבָה
מַבִּיטִים בְּלִבָּהּ
כַּזֹּאת הִיא הָאֵשׁ
מַרְהִיבָה
כָּכָה הָאֵשׁ
הִיא שְּׁקֵטָה
רַק בְּתוֹכָהּ
סוֹעֲרִים הַצְּבָעִים
אָדֹם וְצָהֹב
מִתְעַרְבְּבִים
אוֹר כָּתֹם עוֹלֶה
לַכּוֹכָבִים
הַיּוֹם הָאֵשׁ הוֹלֶכֶת לִישֹׁן
כְּשֶׁאֲנַחְנוּ הוֹלְכִים
סְבִיב הַמְּדוּרָה
לִפְעָמִים אֲנִי רוֹקֵד
לִפְעָמִים רַק יוֹשֵׁב
מִתְבּוֹנֵן בָּהּ בָּאֵשׁ
סְבִיב הַמְּדוּרָה
אֲנִי מִתְרַגֵּשׁ
בְּתוֹךְ הָאֵשׁ דּוֹלְקִים
צְבָעִים
סְבִיב הַמְּדוּרָה
לִפְעָמִים אֲנִי חוֹלֵם
וְהָאֵשׁ מְחַמֶּמֶת
הָאֵשׁ מְאִירָה
נְעִימָה
וְשׁוֹתֶקֶת
שׂוֹרֶפֶת אֶת
כָּל מָה
שֶׁלֹּא צָרִיךְ
סְבִיב הַמְּדוּרָה
הַשִּׁירָה
וַאֲנַחְנוּ צוֹחֲקִים
סְבִיב הַמְּדוּרָה
לִפְעָמִים אֲנַחְנוּ
מִתְחַבְּקִים
אֵשׁ דּוֹלֶקֶת
אֵשׁ צוֹחֶקֶת
לְהָבָה עוֹלָה יוֹרֶדֶת
שְׂמֹאל יָמִינָה
מִתְנַדְנֵדֵת
לְהָבָה חֲבִיבָה
לג בָּעֹמֶר
הִנֵּה בָּא
לְהָבָה עוֹלָה לָהּ
וְהָאֵשׁ גְּדוֹלָה
אֵשׁ בּוֹעֶרֶת
אֵשׁ רוֹקֶדֶת
עוֹד קֶרֶשׁ
עוֹד קֵיסָם
לִמְדוּרָה
לְהָבָה עוֹלָה עוֹלָה
וְהָאֵשׁ גְּדוֹלָה
לְהָבָה עוֹלָה עוֹלָה
חַג בָּעֹמֶר
חַג נִפְלָא
זֵר פְּרָחִים
לִשְׁמוּלִיק נָתַתִּי
רָצִיתִי שֶׁיִּשְׂמַח
לִכְבוֹד הַחַג
הִגַּעְתִּי לִשְׁמוּלִיק
אַךְ שְׁמוּלִיק יָשַׁן
קָרָאתִי לוֹ שֶׁיִּתְעוֹרֵר
אָמַרְתִּי אֲנִי כָּאן חָבֵר
נָתַתִּי לִשְׁמוּלִיק אֶת
הַזֵּר
זֵר פְּרָחִים
לִשְׁמוּלִיק נָתַתִּי
רָצִיתִי שֶׁיִּשְׂמַח
לִכְבוֹד הַחַג
זֵר פְּרָחִים
נִיחוֹחַ נַרְקִיסִים
וּשְׁמוּלִיק הֵקִיץ
שְׁמוּלִיק הַמְּיֻחָד
גַּם שֶׁהוּא עָיֵף
תָּמִיד הוּא מְחַיֵּךְ
אֵלַי בְּכֵּיף
שְׁמוּלִיק אוֹהֵב נַרְקִיסִים
הוּא אוֹהֵב לָלֶכֶת לַבִּיצָה
מֵאָז שֶׁאֲנַחְנוּ קְטַנִּים
נִפְגֹּשׁ צְפַרְדֵּעִים
הוּא הָיָה אוֹמֵר
נָרִיחַ נַרְקִיסִים
וְהוּא יָכוֹל לָשֶׁבֶת
עַל קְצֵה הָבִּיצָה
וּלְהִתְבּוֹנֵן בַּנַּרְקִיסִים
לְפָחוֹת שָׁעָה
וַאֲנִי לֹא מַגְזִים
שְׁמוּלִיק אוֹהֵב
נַרְקִיסִים
וַאֲנִי אוֹהֵב אֶת שְׁמוּלִיק
אֲנִי אוֹהֵב גַּם נַרְקִיסִים
הֵם מַקְסִימִים
לְבָנְבָנִים
מְכֻתָּרִים
בָּבִּיצָה הֵם נְסִיכִים
הַנַּרְקִיסִים
שְׁמוּלִיק שָׂמֵחַ
וּבֵין דִּיצָה לַדִּיצָה
אָמַר לִי
בֹּא נֵלֵךְ
אֶל הָבִּיצָה
זֵר פְּרָחִים
לִשְׁמוּלִיק נָתַתִּי
לִשְׁמוּלִיק הַמְּיֻחָד
רָצִיתִי שֶׁיִּשְׂמַח
לִכְבוֹד הַחַג
כִּי אֲנִי
אוֹהֵב אוֹתוֹ
הַהוֹרָה בָּאָה הֵעִירָה
הוֹרָה לִי
הוֹרָה לָהּ
צַעַד צָעַד
בַּמַּעְגָּל
הַהוֹרָה בָּאָה הֵעִירָה
הוֹרָה לִי
הוֹרָה לָהּ
צַעַד צָעַד
כֻּלָּם
רוֹקְדִים אֶת
רִיקּוּד הַהוֹרָה
פֹּה וְשָׁם
הַהוֹרָה בָּאָה הֵעִירָה
לְהָעִיר אֶת כֻּלָּם
הוֹרָה לִי
הוֹרָה לָהּ
רִיקּוּד לְחַג
נִפְלָא
לִילָךְ וְאֶפְרַיִם
הֵם זוּג מִשָּׁמַיִם
הֵם אוֹהֲבִים לְהִפָּגֵשׁ
אַחַת לַשָּׁבוּעַ
בְּאֹפֶן קָבוּעַ
וְלַעֲשׂוֹת קְסָמִים
הוֹקוּס פּוֹקוּס
נֶעֱלָם לוֹ דָּבָר
אַבְּרָקָדַבְּרָה
וְאוֹר הַדִּיסְקוֹ מִסְתַּחְרֵר
הוֹקוּס פּוֹקוּס
וְהַדָּבָר חוֹזֵר
לִילָךְ וְאֶפְרַיִם
אוֹהֲבִים קְסָמִים
אוֹהֲבִים אוֹרוֹת
צִבְעוֹנִיִּים
אֶפְרַיִם שָׂמֵחַ
וְלִילָךְ מְאֻשֶּׁרֶת
מְשַׁלְּבִים יָדַיִם
קָדִים קִדָּה
וְעוֹבְרִים לַקֶּסֶם
הַבָּא
הוֹקוּס פּוֹקוּס
נֶעֱלָם לוֹ דָּבָר
אַבְּרָקָדַבְּרָה
וְאוֹר הַדִּיסְקוֹ מִסְתַּחְרֵר
הוֹקוּס פּוֹקוּס
וְהַדָּבָר חוֹזֵר
לְאִמָּא שֶׁלִּי הָיָה
מָה שֶׁאֵין לַהַרְבֵּה
אִמָּהוֹת
לְאִמָּא שֶׁלִּי הָיוּ
שְׁתֵּי צַמּוֹת
כֵּן לְאִמִּי הָיוּ
צָמוֹתָיִים
שֶׁהִגִּיעוּ עַד מָתְנַיִם
וְסוֹמֶק טִבְעִי בַּלְחָיַיִם
אִמָּא שֶׁלִּי הַיָּפָה
כְּשֶׁהִיא מְסַפֶּרֶת
עַל צַמּוֹתֶיהָ
בּוֹרְקוֹת שְׁתֵּי עֵינֶיהָ
הַבֵּט הַצָּמוֹת הִגִּיעוּ
עַד לְפֹּה עַד לְהֵנָּה
הִיא מַצְבִּיעָה עַל
מָתְנֶיהָ
מְסַפֶּרֶת עַל צַמּוֹתֶיהָ
וּמְחַיֶּכֶת
צָמוֹת מֵהָאַגָּדוֹת
הִיא אוֹמֶרֶת
וְאָז כְּשֶׁעַל צַמּוֹתֶיהָ
הִיא חוֹלֶמֶת
אֲנִי מֵעִיר אוֹתָהּ
כְּדֵי שֶׁתְּסַפֵּר לִי עוֹד
אֵיךְ הָיְתָה הַרְגָּשָׁה
כְּשֶׁהָיוּ לָהּ הַצָּמוֹת
מָה שֶׁאֵין הַיּוֹם
לַהַרְבֵּה אִמָּהוֹת
אִמָּא שֶׁלִּי
הַמְּיֻחֶדֶת
עִם אוֹ בְּלִי
צָמוֹתָיִים
אֲנִי אוֹהֵב אוֹתָהּ
עַד הַשָּׁמַיִם
אַבָּא אָפָה
עוּגָה לִכְבוֹד שַׁבָּת
עוּגָה יָפָה
אַבָּא אָפָה
עוּגָה עֲגֻלָה
שׁוֹקוֹלָד
מְלֵאָה
לַמִּטְבָּח נִכְנַס
לוֹ חִישׁ
בַּמִּטְבָּח רַק הוּא
אֵין אִישׁ
הִפְשִׁיל הָשָׁרְווּלָיִים
סִנָּר לָבַשׁ אַחַת וּשְׁתַּיִם
וְעָבַד בִּשְׁתֵּי יָדַיִם
וְיֵשׁ לוֹ שִׁיר מְיֻחָד
לְשַּׁבָּת מְיֻחֶדֶת
יֵשׁ לוֹ שִׁיר מְיֻחָד
אַבָּא שָׁר לוֹ בְּשֶׁקֶט
שָׁר וּמַמְתִּין
מַמְתִּין וְשָׁר
וְעוֹבְרוֹת דַּקּוֹת
עוֹד דָקוֹתָיִים
וְהָעוּגָה מוּכָנָה
כְּהֶרֶף עַיִן
עוּגָה עֲגֻלָה
שׁוֹקוֹלָד מְלֵאָה
עוּגָה יָפָה
אַבָּא אָפָה
לִכְבוֹד שַׁבָּת
יֵשׁ מְקוֹמוֹת טוֹבִים
לָתֵת בָּהֶם נְשִׁיקָה
אֶפְשָׁר לָתֵת נְשִׁיקָה בַּמֵּצַח
הַהוֹפֶכֶת אֶת כָּל הַחֲלוֹמוֹת
לְטּוֹבִים
אֶפְשָׁר לָתֵת נְשִׁיקָה בַּלְּחָיַיִם
כַּאֲשֶׁר אָנוּ נִפְגָּשִׁים
אֶפְשָׁר לָתֵת נְשִׁיקָה בַּפַּדַּחַת
תָּמִיד הִיא מְשַׂמַּחַת
נְשִׁיקָה שֶׁל נַחַת
יֵשׁ מְקוֹמוֹת טוֹבִים
לָתֵת בָּהֶם נְשִׁיקָה
אֶפְשָׁר לָתֵת נְשִׁיקָה בַּיָּד
מְיֻחֶדֶת לְיַּקִּירִים
הוֹפֶכֶת אֶת כֻּלָּם
לִנְסִיכוֹת וְאַבִּירִים
יֵשׁ מְקוֹמוֹת טוֹבִים
לָתֵת בָּהֶם נְשִׁיקָה
וְכָל נְשִׁיקָה מִמְּךָ
הִיא מַתָּנָה
מְתוּקָה
אַלִּימוּת זוֹ
טָעוּת
אַלִּימוֹת זֶה
לֹא נָעִים
אַלִּימוּת זֶה
לֹא מַתְאִים
אֶפְשָׁר אַחֶרֶת
אֶפְשָׁר בְּמִילִים
אֶפְשָׁר גַּם אַחֶרֶת
אֶפְשָׁר בִּצְלִילִים
אַהֲבָה
זוֹ הַתְּשׁוּבָה
הָאַהֲבָה
הִיא טוֹבָה
בָּאָה מְחַבֶּקֶת
מְלַטֶּפֶת
בֵּינֵינוּ מְעוֹפֶפֶת
הַחֹפֶשׁ נִגְמָר
אֵין דָּבָר
אֵין דָּבָר
כִּי יָבוֹא
הַמָּחָר
יַפְצִיעַ הַשַּׁחַר
וְנִשְׂמַח
נִצְעַד וּבַדֶּרֶךְ
נְגַלֶּה פֶּרַח
פּוֹרֵחַ
פֶּרַח חָדָשׁ
נַחֲזֹר אַל
הַשְּׁבִיל הַמֻּכָּר
בַּדֶּרֶךְ הַיְּדוּעַה
הַשֶּׁמֶשׁ בִּתְּנוּעָה
וַאֲנַחְנוּ הַשָּׁבִים
שָּׁבִים מִן הַחֹפֶשׁ
שְׂמֵחִים וְטוֹבִים
הַחֹפֶשׁ נִגְמָר
אֵין דָּבָר
אֵין דָּבָר
כִּי יָבוֹא הַמָּחָר
וּנְחַכֶּה לַחֹפֶשׁ
הַבָּא
כֻּלָּם אוֹהֲבִים עַגְבָנִיּוֹת
כֻּלָּם
כָּל מִי שֶׁאֲנִי מַכִּיר
בָּעוֹלָם
הָעַגְבָנִיָּה אֲדֻמָּה
עֲגַלְגַּלָּה
וַעֲסִיסִית
הָעַגְבָנִיָּה הִיא
אֱלֹוהִית
כֻּלָּם אוֹהֲבִים מְלָפְפוֹנִים
כֻּלָּם
כָּל מִי שֶׁאֲנִי מַכִּיר
בָּעוֹלָם
הַמְּלָפְפוֹן יָרֹק
מֵרִיחַ מֵרָחוֹק
מְלָפְפוֹן טָעִים
מְלָפְפוֹן מָתוֹק
כֻּלָּם אוֹהֲבִים פִּלְפֵּל גַּמְבָּה
כֻּלָּם
כָּל מִי שֶׁאֲנִי מַכִּיר
בְּעוֹלָם
פִּלְפֵּל אָדֹם
פִּלְפֵּל יָרֹק
פִּלְפֵּל צָהֹב
פִּלְפֵּלִים עוֹשִׂים
לְכֻלָּם טוֹב
כֻּלָּם אוֹהֲבִים סָלָט יְרָקוֹת
כֻּלָּם
כָּל מִי שֶׁאֲנִי מַכִּיר
בָּעוֹלָם
כֻּלָּם אוֹהֲבִים
יְרָקוֹת חֲתוּכִים
יְרָקוֹת בְּשָׁלָל צְבָעִים
יְרָקוֹת מְעֻרְבָּבִים
כֻּלָּם אוֹהֲבִים
כֻּלָּם
כָּל מִי שֶׁאֲנִי מַכִּיר
בָּעוֹלָם
בִּרְחוֹב הַגַּנִּים
פִּנַּת הַגְּדוֹלִים
יֶשְׁנוֹ יַעַר סוֹדִי וּמְיֻחָד
אֲשֶׁר לֹא מַכִּיר אַל אֶחָד
יַעַר אֵלָיו מַגִּיעִים
רַק יְלָדִים גְּדוֹלִים
הַיְּלָדִים בָּאִים
וְגָדֵל הַיַּעַר וּמַעֲצִים
עַל הָעֵצִים נוֹצְצִים
מוֹצְצִים
בְּכָל מִינֵי צְבָעִים
מְצִיצִים מוֹצֵצִים
עַל הָעֵצִים
כָּל מִי שֶׁמַּגִּיעַ
לְיַּעַר הַמּוֹצֵצִים
כְּבָר יוֹדֵעַ
זֶה לֹא בַּמִּקְרֶה
הִגִּיעַ הַזְּמַן
הַיַּעַר קוֹרֵא
הַיַּעַר מְעוֹרֵר
לְהִפָּרֵד מֵהַמּוֹצֵץ מַהֵר
הַיַּעַר אוֹמֵר
אָז קָמִים נִרְגָּשִׁים
הַיַּעַר קָרוֹב
מֶרְחָק שֶׁל כַּמָּה צְעָדִים
מַגִּיעִים לָרְחוֹב
לַפִּנָּה
וְכָל צַעַד לַיַּעַר
מַזְכִּיר לוֹ וְלָהּ
שֶׁהוּא כְּבָר יֶלֶד גָּדוֹל
הִיא כְּבָר יַלְדָּה גְּדוֹלָה
וּבַיַּעַר עַל הָעֵצִים
נוֹצְצִים מוֹצְצִים
בְּכָל מִינֵי צְבָעִים
מְצִיצִים מוֹצֵצִים
עַל הֶעֱצִים
בַּיַּעַר הַזֶּה
תּוֹלִים מוֹצֵץ וְהוֹלְכִים
הַמּוֹצֵץ נִשְׁאַר
תָּלוּי גָּבוֹהַּ עַל הָעֵץ
הָעֵץ כָּעֵת חֲבֵרוֹ הַטּוֹב
הוּא יִשְׁמֹר עָלָיו הֵיטֵב
בָּיי בָּיי מוֹצֵץ
שָׁלוֹם
אָבוֹא לְבַקֵּר
בְּאֵיזֶשֶׁהוּ יוֹם
אֲנִי אוֹהֵב אוֹתָךְ
מִפָּרִיז עַד יְרוּשָׁלַיִם
וַאֲנִי אוֹהֶבֶת אוֹתְךָ כִּפְלַיִם
אֲנִי אוֹהֶבֶת אוֹתְךָ עַד הַכּוֹכָבִים
עַד הַשָּׁמַיִם
וַאֲנִי אוֹהֵב אוֹתָךְ
וַאֲנִי שָׂמֵחַ
אֲנִי אוֹהֵב אוֹתָךְ
עַד הַיָּרֵחַ
וַאֲנִי אוֹהֶבֶת אוֹתְךָ
לָנֶצַח
אַהֲבָה הִיא מַחְשָׁבָה טוֹבָה
אָהֲבָה בֵּין יְדִידִים
הִיא מְיֻחֶדֶת
אָהֲבָה בֵּין יְדִידִים
אָהֲבָה וְלֹא אַחֶרֶת
אָהֲבָה הִיא מַחְשָׁבָה
טוֹבָה וְנֶהֱדֶרֶת
אֲנִי אוֹהֶבֶת אוֹתְךָ
כְּמוֹ שֵׁנִי דָּגִים
הַצּוֹלְלִים בְּמַיִם
עֲמֻקִּים
כְּמוֹ רֵיחַ יַסְמִין חָזָק
מְרִיחִים מִכָּל
מֶרְחָק
אַתָּה הַמָּתוֹק שֶׁלִּי
כְּשֶׁאַתָּה מְחַבֵּק
אֲנִי מִתְרַגֶּשֶׁת
הַלֵּב דֹּפֶק חָזָק
מְרִיחִים מִכָּל
מֶרְחָק
וּכְשֶׁאַתָּה אוֹמֵר לִי
בְּמִלִּים
נוֹצָרִים עוֹד גַּלִּים
גַּלֵּי אָהֲבָה גְּדוֹלִים
אַתָּה הַמָּתוֹק שֶׁלִּי
וְאַתָּה יוֹדֵעַ שֶׁאֲנִי
אוֹהֶבֶת אוֹתְךָ
כִּי אַתָּה מַרְגִּישׁ
וְאַתָּה לֹא צָרִיךְ
לְנַחֵשׁ
אַתָּה מִתְרַגֵּשׁ
זֶה בָּרוּר
לְכֻלָּם
שֶׁאַתָּה אוֹהֵב אוֹתִי
גַּם
אֲנִי אוֹהֶבֶת אוֹתְךָ
זֶה חָזָק
מְרִיחִים אָהֲבָה
מִכָּל מֶרְחָק
זֶהוּ שִׁיר קָצָר
לְיַלְדַּת הַפַּרְפַּר
יֵשׁ לָהּ כְּנָפַיִם
כִּמְעַט מִגִּיל שְׁנָתַיִם
וְהִיא פַּרְפָּר הִיא אוֹמֶרֶת
יוֹם אֶחָד אָעוּף לַשָּׁמָיִם
וְהִיא צוֹחֶקֶת
גַּם כָּאן טוֹב לָעוּף
בֵּינְתַיִם
יוֹם יוֹם
בַּעֲצַלְתַּיִם
אֲנִי מַבִּיט בָּהּ וְהִיא עָפָה
אֵין כְּמוֹתָהּ יָפָה
אָנוּ מְסַפְּרִים
סִפּוּרִים עַל פַּרְפַּרִים
הִיא מַקְשִׁיבָה בְּקֶשֶׁב רַב
עִם כְּנָפֶיהָ עַל הַגַּב
הַדֶּרֶךְ מְלֵאָה
כּוֹכָבִים זוֹהֲרִים
זוֹהֶרֶת יָלְדָה
מְאִירָה בַּדְּרָכִים
מְגַלָּה עוֹד כּוֹכָב
דּוֹרֶכֶת עַל אֶבֶן
סוֹלֶלֶת דֶּרֶךְ
בְּאַבְנֵי חֵן
וְרָב פְּנִינִים
וְכַאֲשֶׁר יַגִּיעַ הַיּוֹם
וְתִרְצִי שׁוּב לִשְׁמֹעַ
עַל עוֹלָם הַפַּרְפַּרִים
לִבְשִׁי רַק עוֹד פַּעַם
אֶת כַּנְפֵי הַפַּרְפַּר
שֶׁלָּךְ
הַמְּיֻחָדִים
לִבְשִׁי אֶת כַּנְפֵי הַפַּרְפַּר
גַּלִּי כֵּיצַד הוּא שָׁר
רָפְרְפִי בִּכְנָפַיִךְ
בַּחֶדֶר הַקָּט
וּבְשֶׁקֶט אַבִּיט בְּךָ
וּבְאֹרֶךְ שֶׁגָּדַל
חֲבֵרִי חוֹשֵׁב עָלַי
מַחְשָׁבוֹת טוֹבוֹת
חֲבֵרִי יוֹדֵעַ לֶאֱהֹב
בַּיָּמִים וּבְלֵילוֹת
חֲבֵרִי חוֹשֵׁב עָלַי
מַחְשָׁבוֹת טוֹבוֹת
הוּא חוֹשֵׁב
אֵיךְ לְשָׂמֵחַ אוֹתִי
בְּכָל מַצָּב
וְיֵשׁ לוֹ דְּרָכִים
מְיֻחָדוֹת
אֲפִלּוּ פַּעַם אַחַת
הוּא שָׁר לִי שִׁיר
עַל חָצָב
וַאֲנִי אוֹהֵב שִׁירִים
אֲנִי אוֹהֵב אֶת
חֲבֵרִי הַטּוֹב
וְהַמַּרְשִׁים
כִּי תָּמִיד תָּמִיד
הוּא מַצְלִיחַ
בְּבַת אַחַת בִּן רֶגַע
אוֹתִי לְשָׂמֵחַ
וְהוּא לֹא צָרִיךְ
לְהִתְאַמֵּץ
הוּא מַגִּיעַ
מְחַיֵּךְ
וְאֶת הַשְּׁאָר
אֲנִי שׁוֹכֵחַ
בְּבַת אַחַת בִּן רֶגַע
אֲנִי מְחַיֵּךְ
אֵלָיו בַּחֲזָרָה
אָז אַל תִּשְׁכַּח
גַּם אַתָּה
חַיֶּיךְ לֶחָבֵר
וְתִרְאֶה אֵיךְ
בְּבַת אַחַת בִּן רֶגַע
הוּא יְחַיֵּךְ אֵלֶיךָ
בַּחֲזָרָה
הָיֹה הָיָה יֶלֶד קָטָן
לָקַח הַיֶּלֶד
תַּרְמִיל
וְסִפֵּר לְכֻלָּם
שֶׁהוּא נוֹסֵעַ
שָׁאֲלוּ אוֹתוֹ לְאָן
עָנָה הַיֶּלֶד
לָקֶשֶׁת בֶּעָנָן
צָחֲקוּ כֻּלָּם
אָמְרוּ לַיֶּלֶד
מָה תַּעֲשֶׂה
כַּאֲשֶׁר תַּגִּיעַ
לָקֶשֶׁת
הִצִּיעוּ לַיֶּלֶד
קַח לְךָ רֶשֶׁת
אַךְ הַיֶּלֶד אָמַר
לֹא לָצוּד אֲנִי נוֹסֵעַ
וְרֶשֶׁת לִי לֹא תְּסַיֵּעַ
אַגִּיעַ לָקֶשֶׁת
אֶגַּע בַּצְּבָעִים
אֶחֱזֹר לְסַפֵּר
לָכֶם מָה
הֵם עוֹשִׂים
הָלַךְ לוֹ יֶלֶד קָטָן
צָעַד אַל
הַקֶּשֶׁת בְּעָנָן
הִנֵּה הוּא הִגִּיעַ
הוּא כָּאן
וְהַצְּבָעִים מְחַיְּכִים
מַזְמִינִים
הַצְּבָעִים
קוֹרְאִים לַיֶּלֶד
שֶׁיִּתְקָרֵב
כָּל צֶבַע אוֹהֵב
כָּל צֶבַע מַרְשֶׁה
לְהִתְקָרֵב
חֲבֵרִים צִבְעֵי הַקֶּשֶׁת
בְּעוֹלָמֵנוּ הַשָּׁלֵם
שְׁלֵמִים יַחַד
בְּתוֹךְ קֶשֶׁת אַחַת
מְחַיְּכִים
מַזְמִינִים
הַיֶּלֶד נוֹגֵעַ
וְהַצְּבָעִים נוֹצְצִים
הַצְּבָעִים נִרְגָּשִׁים
חָזַר הַיֶּלֶד וְסִפֵּר לַחֲבֵרִים
שֶׁצִּבְעֵי הַקֶּשֶׁת עוֹשִׂים
קְסָמִים
וְהַיֶּלֶד חָזַר וּלְכֻלָּם סִפֵּר
שֶׁיֵּשׁ לוֹ תָּמִיד
קֶשֶׁת בֶּחָצֵר
וְכֻלָּם מֻזְמָנִים לְבַקֵּר
לָגַעַת בַּצְּבָעִים
וּלְסַפֵּר אַחַר כָּךְ
מָה הֵם עוֹשִׂים
שָׁלוֹם שָׁלוֹם
זֶה מָה שֶׁאוֹמְרִים
שֶׁנִּפְגָּשִׁים
פִּתְאוֹם
נִישׁוּק לַיָּמִין
נִישׁוּק לִשְׂמֹאל
זֶה מָה שֶׁעָשִׂינוּ
כְּשֶׁנִּפְגַּשְׁנוּ
אֶתְמוֹל
חִבּוּק הָדוּק
חִבּוּק קָצָר
זֶה מָה שֶׁעוֹשִׂים
כְּשֶׁפּוֹגְשִׁים
חָבֵר יָקָר
שָׁלוֹם שָׁלוֹם
חִיּוּךְ אָדֹם
אֲנִי אוֹהֵב אוֹתְךָ
זֶה מָה שֶׁאוֹמָר
הַיּוֹם
אֶלְבַּשׁ לִי חַג
לָבָן חָדָשׁ
מְנַצְנֵץ
בַּדָּשׁ
זֵר פְּרָחִים
עַל רֹאשׁ
פּוֹרֵחַ
הַיּוֹם שֶׁלִּי
שָׂמֵחַ
אֶלְבַּשׁ לִי חַג
אֵצֵא לָגַן
טֶנֶא עִם
פֵּרוֹת אִילָן
הַגַּן פִּרְיוֹ
נָתַן
פְּרִי חָדָשׁ וְרַעֲנָן
בִּרְכַּת הַחַג
הַיּוֹם בַּגַּן
אֶלְבַּשׁ לִי חַג
לָבָן חָדָשׁ
מְנַצְנֵץ
בַּדָּשׁ
זֵר פְּרָחִים עַל
רֹאשׁ פּוֹרֵחַ
הַיּוֹם הַחַג שֶׁלִּי
שָׂמֵחַ
אֶלְבַּשׁ חִיּוּךְ
מְיֻחָד
אֶלְבַּשׁ לִי חַג
הַמַּצָּב שָׁרָב
חַם מְאוֹד
בַּחוּץ עַכְשָׁיו
הַמֶּזֶג רָב
יֶשְׁנוֹ שָׁרָב
הַחֹם מֵצִיק
הַחֹם מַצְחִיק
קַרְטִיב לֹא יַזִּיק
וּמַיִם מַיִם
לִרְוָיָה
מַיִם צוֹנְנִים
שׁוֹבְרִים כָּל
חַמְסִין
הַמַּצָּב שָׁרָב
חַם מְאוֹד
בַּחוּץ עַכְשָׁיו
הַמֶּזֶג רָב
יֶשְׁנוֹ שָׁרָב
וַאֲנִי נֶהֱנֶה
מֵהַמַּצָּב
יֵשׁ לִי קוֹל בָּרֹאשׁ
שֶׁאוֹמֵר כָּל הַזְּמַן
שֶׁאֲנִי שָׂמֵחַ
יֵשׁ לִי קוֹל בָּרֹאשׁ
בְּכָל זְמַן וּבְכָל מָקוֹם
יֵשׁ לִי בָּרֹאשׁ קוֹל
וְרַק אֲנִי שׁוֹמֵעַ אוֹתוֹ
הוּא רַק שֶׁלִּי
מִן קוֹל פְּנִימִי
שֶׁכָּל הַזְּמַן מַזְכִּיר
שֶׁאֲנִי שָׂמֵחַ
יֵשׁ לִי קוֹל בַּלֵּב
בְּכָל זְמַן וּבְכָל מָקוֹם
יֵשׁ לִי קוֹל בַּלֵּב
אוֹמֵר שֶׁאֲנִי אוֹהֵב
וְרַק אֲנִי שׁוֹמֵעַ אוֹתוֹ
הוּא רַק שֶׁלִּי
מִן קוֹל פְּנִימִי
שֶׁכָּל הַזְּמַן מַזְכִּיר
שֶׁאֲנִי שָׂמֵחַ
לְבַד יָכוֹל אַתָּה
בְּעַצְמְךָ
לְהַקְשִׁיב מָה
מְסַפֵּר
הַקּוֹל הַפְּנִימִי
שֶׁלְּךָ
לְהַקְשִׁיב
לְלִבְּךָ
הָאוֹמֵר לְךָ
שֶׁאַתָּה שָׂמֵחַ
יֵשׁ לִי קוֹל בָּרֹאשׁ
שֶׁאוֹמֵר כָּל הַזְּמַן
שֶׁאֲנִי שָׂמֵחַ
יֵשׁ לִי קוֹל בָּרֹאשׁ
בְּכָל זְמַן וּבְכָל מָקוֹם
יֵשׁ לִי בָּרֹאשׁ קוֹל
וְרַק אֲנִי שׁוֹמֵעַ אוֹתוֹ
הוּא רַק שֶׁלִּי
מִן קוֹל פְּנִימִי
שֶׁכָּל הַזְּמַן מַזְכִּיר
שֶׁאֲנִי שָׂמֵחַ
יֵשׁ לִי קוֹל בַּלֵּב
בְּכָל זְמַן וּבְכָל מָקוֹם
יֵשׁ לִי קוֹל בַּלֵּב
אוֹמֵר שֶׁאֲנִי אוֹהֵב
וְרַק אֲנִי שׁוֹמֵעַ אוֹתוֹ
הוּא רַק שֶׁלִּי
מִן קוֹל פְּנִימִי
שֶׁכָּל הַזְּמַן מַזְכִּיר
שֶׁאֲנִי שָׂמֵחַ
לְבַד יָכוֹל אַתָּה
בְּעַצְמְךָ
לְהַקְשִׁיב מָה
מְסַפֵּר
הַקּוֹל הַפְּנִימִי
שֶׁלְּךָ
לְהַקְשִׁיב
לְלִבְּךָ
הָאוֹמֵר לְךָ
שֶׁאַתָּה שָׂמֵחַ
חֲבֶרְתִּי הַמְּיֻחֶדֶת
לִבְנוֹת
הִיא אוֹהֶבֶת
כָּל הַזְּמַן מְתַכְנֶנֶת
וְהַחִיּוּךְ שֶׁלָּהּ
קָטָן וּמְעוֹרֵר
הִיא מְבִינָה
כָּל מָה שֶׁאֲנִי אוֹמֵר
מַהֵר
חֲבֶרְתִּי
אוֹהֶבֶת מִבְנִים
הִיא אוֹהֶבֶת לַהֲרֹס לִי
אֶת הַמִּבְצָרִים
שֶׁאֲנִי בּוֹנָה סְבִיבִי
בִּקְפִידָה מְרֻבָּה
וַחֲשִׁיבָה לַפְּרָטִים
הַקְּטַנִּים
הִיא בָּאָה בְּרֶגַע
וְשׁוֹבֶרֶת
אֶת כָּל הַחוֹמוֹת
עַכְשָׁו נַתְחִיל
מֵהַתְחָלָה הִיא אוֹמֶרֶת
בְּשְׂבִיעוּת רָצוֹן
עַכְשָׁו בֹּא
נִבְנֶה אַרְמוֹן
בִּשְׁבִילִי וּבִשְׁבִילְךָ
אַתָּה תִּהְיֶה
הַנָּסִיךְ
וַאֲנִי הַנְּסִיכָה
מְגַדֵּל הַתּוּתִים
הוּא אִישׁ מַחְמַדִּים
מְפַזֵּר מְתִיקוּת
לְכָל הַכִּוּוּנִים
הוּא מְגַדֵּל תּוּתִים בַּיֶּזַע
הוּא מְגַדֵּל תּוּתִים בַּטֶּבַע
תּוּתִים אֲדֻמִּים
תּוּתִים מֻשְׁלָמִים
מְגַדֵּל הַתּוּתִים
שִׂמְחָתוֹ מְרֻבֶּה
אֶל הַמַּטָּע
הוּא נִכְנָס וּבָא
מְגַדֵּל כָּל תּוּת
בָּאַהֲבָה
צוֹעֵד הוּא לְאַט
לֹא מֵחִישׁ לֹא מֵעִיר
וְאוֹהֵב הוּא בַּלָּאט
כָּל תּוּת הוּא מַכִּיר
מְגַדֵּל הַתּוּתִים
סָמוּק וְזוֹרֵחַ
מְגַדֵּל הַתּוּתִים
הוּא אִישׁ שָׂמֵחַ
מְדַקְלֵם הוּא דִּקְלוּם
עַל הַתּוּת שֶׁבָּרַח
הֵיכָן הוּא הַיֶּלֶד
שֶׁיָּבוֹא וְיִקַּח
תּוּת שֶׁבָּרַח
בָּרַח לוֹ תּוּת
בָּרַח
הֵיכָן הוּא הַיֶּלֶד
שֶׁיָּבוֹא וְיִקַּח
תּוּת שֶׁבָּרַח
מְגַדֵּל הַתּוּתִים
הוּא אִישׁ שָׂמֵחַ
כָּל כָּךְ
תּוּתִים אֲדֻמִּים
תּוּתִים מֻשְׁלָמִים
כַּמָּה טוֹב לְהַקְשִׁיב לַשֶּׁקֶט
שְׁשְׁשְׁ שֶׁקֶט
שֶׁקֶט קָטָן
שֶׁקֶט שׁוֹבָב
הַשֶּׁקֶט בָּא עַכְשָׁו
הֵבִיא עִמּוֹ קֶשֶׁב רַב
זֶה הַשֶּׁקֶט אֲשֶׁר מַגִּיעַ פִּתְאוֹם
הַשֶּׁקֶט הֵבִיא עִמּוֹ
חֲלוֹם
חֲלוֹם טוֹב
כַּמָּה טוֹב לַחֲלוֹם
הַשֶּׁקֶט מָלֵא תֹּם
שֶׁקֶט אָדִיב
הַשֶּׁקֶט חָבִיב
נְקַבֵּל אֶת הַשֶּׁקֶט
אֵימָתַי שֶׁהוּא
סָבִיב
לַשֶּׁקֶט נַקְשִׁיב
חָבֵר לִי
וּמַרְגָּלִיוֹת לוֹ
בְּפִיו
חָבֵר לִי חָכַם
חָבֵר לִי חָבִיב
כְּשֶׁאַתָּה חָבֵר שֶׁלִּי
תָּמִיד יֵשׁ מִי
שֶׁמְּעוֹדֵד אוֹתִי
קוֹרֵא לִי לָקוּם
קוֹרֵא לִי לְנַצֵּחַ
מַזְכִּיר שֶׁאֲנִי יָכוֹל
כַּאֲשֶׁר אֲנִי שׁוֹכֵחַ
בַּחֲבֵרִי הַטּוֹב
אֲנִי בּוֹטֵחַ
יֵשׁ לָנוּ
תֵּבַת סוֹדוֹת
אֲשֶׁר אָנוּ מְמַלְּאִים
נוֹעֲלִים
וּלְאַף אֶחָד לֹא מְגַּלִּים
לִפְעָמִים יַחַד בְּשֶׁקֶט
אֶת הַתֵּבָה פּוֹתְחִים
פּוֹתְחִים אֶת הַסּוֹדוֹת
וּמִיָּד נוֹעֲלִים
לְאַף אֶחָד לֹא מְגַּלִּים
כְּשֶׁאַתָּה חָבֵר שֶׁלִּי
תָּמִיד יֵשׁ מֵאֲחוֹרַי מִי
שֶׁשּׁוֹמֵר עָלַי
חָבֵר לִי נֶחְמָד
אֲנִי לוֹ
וְהוּא לִי
לָעַד
הִגִּיעַ הָרֶגַע
לְהִפָּרֵד
לְהִתְרָאוֹת
בַּיּי בַּיּי
וְשַׁי לִי שַׁי
בֵּין כִּפּוֹתַי
שַׁי לִי
בֵּין כַּפּוֹת יָדַי
נְשִׁיקָה קְטַנָּה
פִּצְפֹּנֶת
וְשֶׁלְּךָ הִיא
הַקְּטַנְטֹנֶת
שְׁמוֹר אוֹתָהּ
מִכָּל מִשְׁמָר
וְהִיא תַּסְפִּיק לְךָ
עַד הַבֹּקֶר
שֶׁל מָחָר
הַקַּיִץ הִגִּיעַ
לְדַגְדֵּג בָּאַף
הַקַּיִץ הִגִּיעַ
חָשׁ כָּל עָנָף
חָשׁ כָּל כָּנָף
הַקַּיִץ הִגִּיעַ
עַל כָּל גַּל
עָף
קַיִץ מְמַהֵר
אֶל הַחַלּוֹן
קֶרֶן בָּאָה
בְּשָׂשׂוֹן
נִכְנֶסֶת הוֹד רוֹמְמוּתָהּ
הַשֶּׁמֶשׁ
אֵין מַלְכָּה כְּמוֹתָהּ
אֲחוֹתִי יָפָתִי
יוֹם הֻלֶּדֶת שָׂמֵחַ
אָחוֹת לִי יָפָה
וְהַזֵּר לָהּ פּוֹרֵחַ
וּפוֹרַחַת שִׂמְלָתָהּ
לִכְבוֹד
יוֹם הֻלַּדְתָּהּ
אֲחוֹתִי הַיְּקָרָה
מָה זֶה פֹּה?
וּמָה קָרָה?
מָה קָרָה לָהּ?
מָה קָרָה
בְּיוֹם הֻלֶּדֶת שֶׁלָּהּ?
אֲחוֹתִי גְּדֵלָה לָהּ
בְּעוֹד שָׁנָה
הִיא כְּבָר לֹא קְטַנָּה
מַזָּל טוֹב כִּפְלַיִם
נְשִׁיקוֹת בַּלְּחָיַיִם
וּבַיּי בַּיּי לְבֵינְתַיִם
הִתְעוֹרַרְתִּי לְבֹוקֶר
קָסוּם בִּמְיֻחָד
שָׁמַעְתִּי אֶת
כָּל אוֹהֲבַי
שָׁרִים בְּיַחַד
טוֹב כַּמָּה טוֹב
בַּשָּׁמַיִם אוֹר
כָּחֹל צָהֹב
וְזֶה טוֹב
שָׁרִים הַבֹּוקֶר
אוֹהֲבַי
וְהַבֹּוקֶר טוֹב לִי
עַד בְּלִי דַּי
יֵשׁ רֶגַע לַעֲזֹר לְאַחֵר
יֵשׁ רֶגַע מְשַׁחְרֵר
בּוֹ
עוֹזְרִים לְךָ
יֵשׁ רֶגַע לַהַקְשָׁבָה
לְהִתְרַכֵּז בָּאַהֲבָה
יֵשׁ רֶגַע אַחֵר שֶׁבָּא
בּוֹ
מַקְשִׁיבִים לְךָ
יֵשׁ רֶגַע מִסּוּיָם
לְעוֹרֵר אֶת כֻּלָּם
לָשִׁיר בְּמַקְהֵלָה
יֵשׁ רֶגַע שֶׁל סוֹלוֹ
רֶגַע מִשֶּׁלְּךָ
יֵשׁ רֶגַע סִי
יֵשׁ רֶגַע לָהּ
יֵשׁ רֶגַע לְמָחוֹל
סִי לָהּ סוֹל
רֶגַע קָטָן
רֶגַע גָּדוֹל
רַק תֹּאהַב כָּל רֶגַע
עַד כַּמָּה
שֶׁאַתָּה יָכוֹל
הַגַּנֶּנֶת מִרְיָם
הַגַּנֶּנֶת הַטּוֹבָה
מִכֻּלָּם
הַגַּנֶּנֶת מִרְיָם
הִיא נֶהֱדֶרֶת
לְכָל אֶחָד לָהּ
נְשִׁיקָה מְיֻחֶדֶת
מִרְיָם הִיא גַּנֶּנֶת
אֲשֶׁר לְכֻלָּם תָּמִיד
עוֹזֶרֶת
הִיא יוֹדַעַת לְהַקְשִׁיב
לִרְגָשׁוֹת
הִיא יוֹדַעַת לְהַקְשִׁיב
לַמְּחַשְּׁבוֹת
וּבְפִיהָ תָּמִיד
הַמִּלִּים הַטּוֹבוֹת
כָּזוֹ הִיא
הַגַּנֶּנֶת מִרְיָם
הִיא כַּזֹּאת
מְנַגֶּבֶת לְכֻלָּם
אֶת הַדְּמָעוֹת
בְּרֹב שִׂמְחָה
הִיא מְלַמֶּדֶת
שִׁירִים
בַּיָּמִים הַחַמִּים
וּבַיָּמִים הַקָּרִים
הַגַּנֶּנֶת מִרְיָם
שָׁם בִּלְבָבָהּ
אֵי שָׁם
טְמוּנָה אָהֲבָה
לְכֻלָּם
סָיְימוֹן וְלִירוֹן
הִכִּירוּ בֵּין הַגַּלִּים
בְּיוֹם קֵיצִי קַלִּיל
תְּחִלָּה הֵם לֹא
אָמְרוּ זֶה לְזוֹ
מִלָּה
הַגַּלִּים עָלוּ
הַגַּלִּים יָרְדוּ
סָיְימוֹן וְלִירוֹן
צָחֲקוּ
בֵּין גַּלֵּי הַיָּם
וּבֵין גַּלֵּי הַצְּחוֹק
כָּךְ זֶה בְּדִיּוּק קָרָה
גַּל עָלָה וְגַל יָרַד
וְהַשְּׁנַיִם קוֹפְצִים
עַד לְחוֹף הֵם
נִסְחָפִים
הוּא לֹא שָׁאַל
מָה שְׁמָהּ
הִיא לֹא יָדְעָה
מָה שְׁמוֹ
הַגַּלִּים עָלוּ
הַגַּלִּים יָרְדוּ
סָיְימוֹן וְלִירוֹן
צָחֲקוּ
בַּחוֹף בְּמֶרֶץ
הֵם עוֹבְדִים
סָיְימוֹן מֵבִיא מַיִם בַּדְּלִי
לִירוֹן חוֹפֶרֶת תְּעָלָה
צְדָפִים הִיא מַגְלָה
וְהַשְּׁנַיִם כֹּה שְׂמֵחִים
וְהַשְּׁנַיִם מְחַיְּכִים
אוֹסְפִים
צְדָפִים
הַשֶּׁמֶשׁ מְחַיֶּכֶת
מֵעַל לַיָּם
הַשֶּׁמֶשׁ מְחַיֶּכֶת
אֶל כֻּלָּם
סָיְימוֹן וְלִירוֹן
תָּמִיד נִפְגָּשִׁים
בַּיָּם
אָח שֶׁלִּי
הוּא אָח שֶׁלִּי
הָאָח הַמְּיֻחָד
שֶׁלִּי
אֵין כְּמוֹתוֹ וְלֹא יִהְיֶה
אָח שֶׁלִּי
הוּא אָח שֶׁכָּזֶה
יֵשׁ לוֹ לֵב
גָּדוֹל וְרָחָב
פִּיו מָלֵא בְּאוֹצְרוֹתָיו
אוֹצָר מִלִּים לוֹ
רָב מֵרַב
אָח שֶׁלִּי
הוּא אָח שֶׁלִּי
הָאָח הַמְּיֻחָד שֶׁלִּי
אָח מַבְרִיק
אָח מַצְחִיק
מוֹתֵחַ שְׁרִיר
שָׁר לִי שִׁיר
שִׁיר עַל הַר
הוּא שָׁר
אִם צָרִיךְ
אָחִי אָמַר
נָזִיז גַּם
אֶת הָהָר
הָעִקָּר
שֶׁנִּרְאֶה אֶת
הַדֶּרֶךְ יָשָׁר
אָח שֶׁלִּי
הוּא אָח שֶׁלִּי
הַמֻּכְשָׁר
יֵשׁ לוֹ יָדַיִם מְחַבְּקוֹת
וְרֹאשׁ חוֹשֵׁב
אָח שֶׁלִּי רָחוֹק
וּמִתְקָרֵב
אָח שֶׁלִּי
הוּא אָח שֶׁלִּי
הָאָח הַמְּיֻחָד
שֶׁאֲנִי אוֹהֵב
קַח מְנוּחָה
לְגּוּפְךָ הַיָּגֵעַ
הַיָּם קוֹרֵא
אֲנִי שׁוֹמֵעַ
קַח מְנוּחָה
וּבֹא לְחוֹף הַיָּם
וְשָׁם
מוּל גַּלִּים שְׁקֵטִים
תֵּשֵׁב
תַּחְשֹׁב עַל כָּל
הַדְּבָרִים שֶׁאַתָּה
אוֹהֵב
וְהַשֶּׁמֶשׁ תְּחַיֵּךְ
מִכָּל הַלֵּב
וְהַגַּלִּים וְהַשֶּׁמֶשׁ
יְחַבְּרוּ בִּמְיֻחָד
בִּשְׁבִילְךָ
מַנְגִּינַת קַיִץ
שְׂמֵחָה
קַח מְנוּחָה
וְכוֹבַע מִצְחִיָּה
בֶּגֶד יָם
וְשִׁמְשִׁיָּה
גַּלִּים קְטַנִּים
יְלַטְּפוּ אֶת רַגְלֶיךָ
הַאִם פַּעַם חַשְׁתְּ כֵּיצַד
הַגַּלִּים שׁוֹמְרִים עָלֶיךָ ?
אַתָּה לֹא מִתְרַחֵק
בֵּין גַּלִּים אַתָּה צוֹחֵק
בֵּין גַּלִּים לִפְעָמִים שׁוֹתֵק
וְשָׁם
תּוּכַל לְהַקְשִׁיב
לַקּוֹל הַקּוֹרֵא לְךָ
קַח מְנוּחָה
לְגּוּפְךָ הַיָּגֵעַ
וּבֹא לַיָּם
הַקַּיִץ הַזֶּה
אָעוּף כְּמוֹ צִפּוֹר
בַּשָּׁמַיִם
אָעוּף מֵעַל הַיָּם
בֶּטֶן גַּב
בֶּטֶן גַּב
רַק הַכָּחֹל הַזֶּה בְּעֵינַיִם
וַעֲנָנִים לְבָנִים קְטַנִּים מְצִיצִים
רַק הַכָּחֹל הַזֶּה בָּעֵינַיִם
שֶׁל הַיָּם וְהַשָּׁמַיִם
הַקַּיִץ הַזֶּה
אֶפְרֹשׁ כְּנָפַיִם
אָעוּף עַד הַשֶּׁמֶשׁ
וְאַגְשִׁים חֲלוֹם
אוֹמָר מִקָּרוֹב
לַשֶּׁמֶשׁ שָׁלוֹם
רַק הַצָּהֹב הַזֶּה בְּעֵינַיִם
וַאֲנִי עָף בֵּין קַרְנַיִם
וּלְשַׁמֵּשׁ שִׁיר אֶלְחַשׁ
יָפָה שֶׁלִּי
אֲנִי אוֹהֵב אוֹתָךְ
כָּל כָּךְ
אַבָּא אִמָּא
סְעוּ לְאַט
אַל תִּשְׁכְּחוּ
אֲנִי יוֹשֵׁב מֵאָחוֹר
אַתֶּם חַיָּבִים
עָלַי לִשְׁמֹר
הַכְּבִישׁ מְסֻכָּן
אָסוּר לִהְיוֹת חוֹלְמָן
חַיָּבִים לְהַבִּיט
יָמִינָה וּשְׂמֹאלָה
כָּל הַזְּמַן
לְהַקְשִׁיב לַתְּנוּעָה
לְהַקְשִׁיב לְלִבִּי הַקָּטָן
הַפּוֹעֵם בַּמּוֹשָׁב הָאֲחוֹרִי
וּבַמְּכוֹנִית לְיַד
יוֹשֵׁב יֶלֶד כְּמּוֹתִי
אַבָּא אַבָּא
אַל תִּשְׁכְּחוּ אוֹתִי
אֲנַחְנוּ מִשְׁפָּחָה בְּטוּחָה
אֲנַחְנוּ מִשְׁפָּחָה שְׂמֵחָה
אַבָּא אִמָּא
סְעוּ לְאַט
אַל תִּשְׁכְּחוּ
אֲנִי יוֹשֵׁב מֵאָחוֹר
אַתֶּם חַיָּבִים
עָלַי לִשְׁמֹר
מָחָר נֵלֵךְ לַיָּם
וּנְחַיֵּךְ אֶל הַשָּׁמַיִם
וְכוֹכָבִים מִן הַמַּיִם
יְחַיְּכוּ אֵלֵינוּ בַּחֲזָרָה
מָחָר
נְחַיֵּךְ אֶל הַגַּלִּים
אֲשֶׁר מָה בְּעֹמֶק
הֵם לֹא מַגְלִים
וְאָנוּ בֵּין גַּלִּים
הַשּׁוֹאֲלִים
מָחָר נֵלֵךְ לַיָּם
נֵשֵׁב עַל הַחוֹל הַחַם
נְצַיֵּר בַּחֹל
וְהַגַּלִּים יָבוֹאוּ
וְיִמְחֲקוּ אֶת הַכֹּל
נַחְפֹּר בּוֹר גָּדוֹל
מָחָר
נֵלֵךְ לַיָּם וְנַחְפֹּר
שׁוּב מֵהַתְחָלָה
הַפַּעַם נַחְפֹּר
תְּעָלָה
וְיִזְרְמוּ שָׁם הַמַּיִם
וּנְחַיֵּךְ אֶל הַשָּׁמַיִם
מָחָר נֵלֵךְ לַיָּם
נִתְפֹּס לָנוּ שֶׁמֶשׁ
נִתְפֹּס לָנוּ גַּל
וּגְלִידָה עִם סֻכָּרִיּוֹת
מֵעַל
וְהַשֶּׁמֶשׁ בָּעֵינַיִם
מָחָר נֵלֵךְ לַיָּם
וּנְחַיֵּךְ אֶל הַשָּׁמַיִם
גַּלִּי בֵּין גַּלִּים
מְשַׂחֶקֶת
גַּלִּי אֶת הַגַּלִּים
אוֹהֶבֶת
בֵּין גַּלֵּי הַיָּם רוֹקֶדֶת
גַּלִּי בֵּין גַּלִּים צוֹחֶקֶת
גַּלִּים בָּאִים
גַּלִּים בּוֹרְחִים
קוֹפֶצֶת גַּלִּי
בֵּין גַּלִּים גְּבוֹהִים
וְהַגַּלִּים רָמִים
וְנֶעֱלָמִים
רָמִים
קֹוצְפִים
וּמִתְעַיְּפִים
גַּלִּי בֵּין גַּלִּים
וְהַגַּלִּים סוֹדוֹת לָהּ
מַגְלִים
הִיא צוֹלֶלֶת
הֵם עוֹלִים
גַּלִּים קְטַנִּים
גַּלִּים גְּדוֹלִים
גַּלִּי בֵּין גַּלִּים
וְכֵּיף לָהּ
הַשֶּׁמֶשׁ נוֹצֶצֶת
עַל הַגַּלִּים בִּשְׁבִילָהּ
בְּיוֹם קַיִץ חַמִּים
וְנִפְלָא
סִיגָל עָבְרָה לְיַד תַּחֲנָת-אוֹטוֹבּוּס
וְרָאֲתָה יֶלֶד קָטָן שֶׁעָמַד שָׁם.
הַיֶּלֶד עָמַד בַּתַחֲנָה וּבָכָה.
סִיגָל נִגְשָׁה אֶל הַיֶּלֶד וְשָׁאֲלָה:
" מָה קָרָה יֶלֶד? "
הַיֶּלֶד עָנָה לְסִיגָל: 
" שָׁכַחְתִי מָה הַמִּסְפָּר שֶׁל הָאוֹטוֹבּוּס
שֶׁנוֹסֵעַ לַבַּיִת שֶׁלִי. "
סִיגָל שָׁאֲלָה אוֹתוֹ:
" אֵיפֹה אַתָה גָר? "
הַיֶּלֶד סִפֵּר לָה,
וְסִיגָל צָחֲקָה:
" אֲנִי גָרָה בְּאוֹתוֹ רְחוֹב,
בּוֹא אִתִי. "
זֶה הָיָה יוֹם שְׁלִישִׁי.
בַּחוּץ הָיָה קַר.
יַלְדֵי כִּתָה ב'2
יָשְׁבוּ בַּכִּתָה וְלָמְדוּ.
לְפֶתַע קָרְאָה אֵלָה:
" רָאִיתִי בָּרָק בַּחַלּוֹן "
וְשִׁירָז אָמְרָה:
" אָז עוֹד מְעַט יָבוֹא הָרָעַם. "
וְאַחֲרֵי 2 דַקוֹת ,
נִשְׁמָע רַעַם חָזָק בַּכִּתָה.
נוֹעָה צָחֲקָה וְאָמְרָה:
" אֵיזֶה כֵּיף הִגִיעַ הָחוֹרֶף ",
וְדוֹרוֹנִי הוֹסִיף:
" אֲנִי אוֹהֵב מְאוֹד אֶת הָחוֹרֶף! "
לְסַבָּא שֶׁל יוֹאָב יֵשׁ בַּיִת.
לַבַּיִת שֶׁל סַבָּא גִּנָּה.
סַבָּא הָיָה בַּגִּנָה,
וְזָרַע בָּה גֶּזֶר,
וְגַם שָׁתַל חַסָה.
יוֹאָב בָּא לַבַּיִת שֶׁל סַבָּא,
וְרָאָה אוֹתוֹ מֵהַחַלּוֹן.
יוֹאָב קָרָא :
" שָׁלוֹם סַבָּא! "
אֲבָל סַבָּא לֹא שָׁמַע,
וְיוֹאָב קָרָא יוֹתֵר חָזָק,
עַד שֶׁסַבָּא שָׁמַע אוֹתוֹ וְקָרָא:
"שָׁלוֹם יוֹאָב, אֲנִי מִיָד בָּא! "
שָׂמַח יוֹאָב מְאוֹד וְחִכָּה לוֹ. 
בְּיוֹם רִאשׁוֹן חַגִית יָשְׁבָה בְּשִׁעוּר
וְחִכְּתָה כְּבָר לָהַפְסָקָה.
הִיא לֹא יָכְלָה לְהַפְסִיק לַחֲשׁוֹב
עַל הַפְּרוּסָה שֶׁאַבָּא הֵכִין לָה:
חַלָה מְתוּקָה מְרוּחָה בְּחַלְבָה.
בַּבֹּקֶר קָם אַבָּא וְהֵכִין לָה
בִּדִיוּק אֶת מַה שֶׁבִּקְשָׁה.
בָּהַפְסָקָה מִהֲרָה
לְהוֹצִיא אֶת הַפְּרוּסָה מֵהַתִיק.
דִינָה שֶׁיוֹשֶׁבֶת לְיָדָה רָאֲתָה וְאָמְרָה:
" אֵיזֶה כֵּיף לְחַגִית,
אַבָּא שֶׁלָה הֵכִין לָה אֶת הַפְּרוּסָה
הֲכִי טְעִימָה בָּעוֹלָם. "
חַגִית לֹא יָכְלָה לוֹמַר לָה
שֶׁהִיא צוֹדֶקֶת כִּי…
הִיא כְּבָר נָגְסָה בַּפְּרוּסָה.
יוֹנִי הָיָה בַּכִּתָה,
וְקָרָא סִפּוּר:
"לְדָנִי יֵשׁ נָמֵר,
וְהַנָּמֵר שׁוֹמֵר עָלַיו.
שׁוֹמֵר עָלַיו בַּכִּתָה,
שׁוֹמֵר עָלַיו בַּמִּגְרָשׁ
וְשׁוֹמֵר עָלַיו בַּבַּיִת."
חָשַׁב יוֹנִי -
"גַם אֲנִי רוֹצֶה כָּזֶה חָבֵר !"
 וְסָגַר אֶת הַסֵּפֶר.
 הַהוֹרִים חָזְרוּ מֵחוּ"ל
וְהֵבִיאוּ מַתָנוֹת
מִפָּרִיז הָרְחוֹקָה
אֲפוּפַת הַמִּגְדָנוֹת.
מִכְחוֹלִים לַאֲחוֹתִי,
לְאָחִי – שָׁעוֹן שֶׁל יָד,
לִי שִׂמְלַת קְטִיפָה יָפָה
וּלְסָבְתָא – שׁוֹקוֹלָד.
וְכַדוּר זְכוּכִית מַבְהִיק,
שֶׁלֶג רַךְ, פְּתוֹתֵי פְּתִיתִים,
קֶרַח, בְּדֹלַח וְרוּחוֹת,
כָּךְ בְּכַף יָדִי שָׁטִים.
שֶׁלֶג מִסְתַחְרֵר סָבִיב
וּבָאֶמְצַע – קָתֶדְרָלָה
וְעֵצִים מִתְנוֹסְסִים
וְיוֹנָה צְחוֹרָה הוֹמָה לָהּ.
וּלְבַדִי אֲנִי יוֹשֶׁבֶת
וְשׁוֹגָה בְּדִמְיוֹנוֹת
עַל גַגוֹת צַחִים מִשֶׁלֶג,
פֶּתַע מִתְחַלְפוֹת עוֹנוֹת.
בִּרְחוֹבוֹת פָּרִיז אֶצְעַד לִי
עִם מַדְלֵן יְדִידָתִי,
אֶל הָאָח נֵשֵׁב בְּיַחַד,
כֹּה רָחוֹק פִּתְאוֹם בֵּיתִי.
עַרְמוֹנִים קְלוּיִים בָּאֵשׁ
אֶת הַקֹּר יַרְחִיקוּ חִישׁ,
עֲרֵמוֹת כְּבֵדוֹת שֶׁל שֶׁלֶג
יַהַפְכוּ כָּעֵת לְאִישׁ.
כַּפְתוֹרֵי מְעִיל – עֵינַיִם,
וְהַגֶּזֶר – אַף כָּתֹם,
כּוֹבַע צֶמֶר, נַעֲלַיִם,
כָּךְ בִּיעָף חוֹלֵף הַיּוֹם.
עֲטוּפִים יַלְדָּה וָיֶלֶד
בִּמְעִיל, אֲפִלוּ שְׁנַיִם,
גַם צָעִיף, כְּפָפוֹת וְכוֹבַע
וּמְחַמְמֵי אָזְנַיִם.
שִׁכְמִיָה רַכָּה לָבַשְׁתִי,
זוּג גַרְבַּיִם חֲמִימִים,
וּלְרַגְלַי – בְּאֹרַח פֶּלֶא –
מַחְלִיקַיִם אֲדֻמִים!
וְהִנֵה – אֲגַם קָפוּא
(וּלְאָן הַבַּרְוָזִים?),
וְלִצְלִילֵי אָקוֹרְדְיוֹן
מַחְלִיקִים, מְפַזְזִים.
יְלָדִים סְמוּקִים מִקֹר,
יְלָדוֹת מִסְתַחְרְרוֹת,
"סַיְדֶר חַם!" מַכְרִיז רוֹכֵל,
מִזְרָקוֹת, פְּסָלִים, אוֹרוֹת.
כֹּה חָלָק מִשְׁטַח הַקֶּרַח,
וַאֲבוֹי! מַדְלֵן נָפְלָה,
פֶּצַע, חַבּוּרָה, דְמָעוֹת,
וְהַבֶּרֶךְ – חֲבוּלָה.
אוֹ-לָה-לָה!
הִנֵה זֶה פְּיֶר!
בְּרִיצָה קַלָה יַגִיעַ,
נְשִׁיקַת אָהוּב עַל בֶּרֶךְ
כָּל מַכְאוֹב מִיָד תַרְגִיעַ.
וּלְפֶתַע – זוֹ מִזְחֶלֶת
מְגֻלֶפֶת עִטוּרִים,
אָצָה לָהּ דַרְכָּהּ בַּשֶּׁלֶג,
בֵּין גְבָעוֹת וּבֵין הָרִים.
הַמִּזְחֶלֶת חִישׁ חוֹלֶפֶת
וּכְלָבִים לָהּ רְתוּמִים,
דוֹהֲרִים בְּחֵן וָאֹמֶץ,
וּבַחוּץ – הָרְעָמִים.
אֶת מַדְלֵן וּפְּיֶר לוֹקַחַת,
זְמַן לוֹמַר – "לְהִתְרָאוֹת!"
וּכְהֶרֶף הַמִּזְחֶלֶת
נֶעֶלְמָה בַּסִּמְטָאוֹת.
לַיִל רַד עַל הַגַּגוֹת,
גְדָלִים, טִירוֹת, צְרִיחִים,
שְׁלַל אוֹרוֹת זוֹרְחִים בָּאֹפֶק,
רַכָּבוֹת שׁוֹרְקוֹת דְרָכִים.
הַפְּתִיתִים אַט אַט צוֹנְחִים,
מַחְזִיקָה אֶת הַכַּדוּר,
"נִתְרָאֶה מָחָר," לוֹחֶשֶׁת,
מִתְפַּתָה לְעוֹד נִעוּר.
שֶׁלֶג מִסְתַחְרֵר סָבִיב,
קָתֶדְרָלָה מַלְבִּינָה,
לַיְלָה טוֹב לְחֹרֶף נֶצַח
בְּיָדִי הַקְּטַנְטַנָה.
שִׁיר בְּלִי טַעַם
כְּשֶׁאֲנִי כּוֹעֵס בְּלִי שׁוּם תֵּרוּץ
כֻּלָּם אוֹמְרִים שֶׁפַּרְצוּפִי חָמוּץ
וּכְשֶׁאֲנִי אוֹמֵר דָּבָר עָדִיף
כֻּלָּם אוֹמְרִים שֶׁאֲנִי בָּחוּר חָרִיף
כְּשֶׁאֲנִי מְחַיֵּךְ חִיּוּךְ עָמוק
כֻּלָּם אוֹמְרִים [לִי] שֶׁאֲנִי מָתוֹק
וּכְשֶׁאֲנִי מַזְעִיף וּמְמוּרְמָר
מִיָּד אוֹמְרִים [לִי] שֶׁאֲנִי סְתָם מַר
כְּשֶׁאֲנִי עָצוּב עִם מַצַּב רוּחַ
לְדִמְעוֹתַי יֵשׁ טַעַם מָלוּחַ
אָז לִפְעָמִים אֲנִי מִתְפַּלֵּל
שֶׁסְּתָם אֶהְיֶה יֶלֶד תָּפֵל
בְּלִי טַעַם בְּלִי רֵיחַ
בְּלִי צוֹרֶךְ לְהִתְוַוכֵּחַ
בְּלִי שֶׁיַּחֲלִיטוּ אֵיזֶה טַעַם
יֵשׁ לִי בְּכָל פַּעַם
סְתָם יֶלֶד אֶחָד חָמוּד וּפָשׁוּט
(שֶׁכּוֹעֵס, חוֹשֵׁב, שָׂמֵחַ, זוֹעֵף וְעָצוּב)
בְּלִי שׁוּם רְשׁוּת
הַשַּׁלִּיט יָצָא לַדֶּרֶךְ
בְּעִנְיַן־מַלְכוּת רַב־עֵרֶךְ,
וְאִשְׁתּוֹ עַל־יַד חַלּוֹן,
מְחַכָּה לוֹ בָּאַרְמוֹן.
מִן הַבֹּקֶר עַד הַלַּיְלָה
הִיא צוֹפָה, אַךְ אַלְלַי לָהּ:
כְּבָר עֵינֶיהָ כּוֹאֲבוֹת –
וּבָאֹפֶק אֵין שׁוּם אוֹת.
שֶׁלֶג רַב יוֹם־יוֹם מִשַּׁחַר
מִתְעַרְבֵּל בְּסַעַר־צַחַר
עַל הָאָרֶץ הַרַבָּה –
וְהַמֶּלֶךָ טֶרֶם בָּא.
עֵת חוֹלֶפֶת, יֶרַח־יֶרַח;
כְּבָר עָבְרוּ תִּשְׁעָה, בְּעֵרֶךְ,
וְהִנֵּה בְּלֵיל־שַׁבָּת
הַמַּלְכָּה יוֹלֶדֶת בַּת.
עִם הַשַּׁחַר הַזּוֹרֵחַ
הָאַרְמוֹנָה בָּא אוֹרֵחַ:
אֶל אִשְׁתּוֹ מִמַּסָּעָיו
שָׁב סוֹף־סוֹף הַמֶּלֶךְ־אָב.
הִיא עֵינָהּ עָלָיו הֵעִיפָה;
הִתְרַגְּשׁוּת אוֹתָהּ הֵצִיפָה,
וּמֵעֹצֶם הַשִּׂמְחָה
נִשְׁמָתָהּ פִּתְאֹם פָּרְחָה.
הַשַּׁלִּיט הִרְבָּה בְּאֵבֶל,
אַךְ הַזְּמַן מַשְׁקִיט כָּל סֵבֶל;
הַשָּׁנָה חָלְפָה מַהֵר –
הוּא מָצָא זִוּוּג אַחֵר.
בֶּאֱמֶת זִמֵּן אֱלוֹהַּ
לוֹ מַלְכָּה שֶׁאֵין כָּמוֹהָ:
לְבָנָה, גִּבְהַת־קוֹמָה,
נֶחְמָדָה וַחֲכָמָה;
אַךְ כְּנֶגֶד זֹאת – סוֹרֶרֶת,
קַנָּאִית וּמִתְגַּנְדֶּרֶת.
הִיא קִבְּלָה לַחֲתֻנָּה
חֵפֶץ־חֵן בְּמַתָּנָה:
זוֹ הָיְתָה מַרְאַת־תִּפְאֶרֶת –
מְנַחֶשֶׁת וְדוֹבֶרֶת.
וְשָׂמְחָה בָּהּ הַמַּלְכָּה,
מְאֻשֶּׁרֶת בְּחֶלְקָהּ,
מִתְלוֹצֶצֶת וְצוֹהֶלֶת –
וְתָמִיד אוֹתָהּ שׁוֹאֶלֶת:
"מַרְאָתִי, מַרְאַת־אֱמֶת,
הֲשִׁיבִינִי־נָא כָּעֵת:
כְּלוּם אֵינִי הַמְּהֻלֶּלֶת
שֶׁבְּכָל יָפוֹת־הַחֶלֶד?"
וְהָרְאִי עוֹנֶה בְּקוֹל:
"כֵּן, הִנָּךְ יָפָה מִכָּל!
לְבָנָה וְנֶחְמָדָה אַתְּ –
וּמָשְׁלֵךְ אֵינִי יוֹדַעַת."
אַךְ שָׁמְעָה זֹאת הַמַּלְכָּה,
צָהֲלָה וְצָחֲקָה;
בְּעֵינָהּ הָיְתָה קוֹרֶצֶת,
בְּרִקוּד עַלִּיז פּוֹרֶצֶת –
וְשָׁעוֹת הִסְתּוֹבְבָה
מוּל הָרְאִי בְּגַאֲוָה.
וּבֵינְתַיִם בַּת־הַחֶמֶד,
הַנְּסִיכָה הַמְּיֻתֶּמֶת,
הִתְבַּגְּרָה מִיּוֹם לְיּוֹם
וְיָפְתָה כְּבַחֲלוֹם.
הָעַלְמָה, מִלְּבַד הַיֹּפִי,
הִצְטַיְּנָה בְּחֵן־הָאֹפִי
וּבֶן־זוּג נָאֶה פָּגְשָׁה –
הוּא בֶּן־מֶלֶךְ אֱלִישָׁע.
הָאָבוֹת יָצְאוּ הַגְּבוּלָה
וְנָדָן יָפֶה קָבְעוּ לָהּ:
כָּךְ וְכָךְ עָרֵי־מִסְחָר
וְטִירוֹת לְאֵין מִסְפָּר.
הַמַּלְכָּה, לִקְרַאת הַנֶּשֶׁף,
הִסְתַּכְּלָה בִּרְאִי־הַכֶּשֶׁף,
הִתְיַפְּתָה וְשָׁאֲלָה
אֶת הָרְאִי כְּהֶרְגֵּלָהּ:
"כְּלוּם אֵינִי הַמְּהֻלֶּלֶת
שֶׁבְּכָל יְפוֹת־הַחֶלֶד?"
וּפִתְאֹם עָנָה הָרְאִי:
"אַתְּ נֶחְמֶדֶת – אַךְ רְאִי:
הַכַּלָּה, שֶׁאֵין בָּהּ דֹּפִי,
עַל הַכֹּל עוֹלָה בְּיֹפִי!"
אַךְ שָׁמְעָה זֹאת הַמַּלְכָּה,
חֲמָתָהּ כָּאֵשׁ דָּלְקָה;
בְּרַגְלָהּ רָקְעָה בְּכֹחַ –
וְלָרְאִי צָרְחָה צָרֹחַ:
"הוֹי זְגוּגִית מְעֻקָּמָה,
שַׁקְרָנִית לְאֵין דֻּגְמָה!
מָה אָמַרְתְּ? אֲנִי אַרְאֶה לָךְ
אֵיךְ לַחְנֹוף לְבַת־הַמֶּלֶךְ,
וְגַם לָהּ, לַחֲצוּפָה,
אֲחַלֵּק מָנָה יָפָה.
הַאֻמְנָם הִנָּהּ חוֹלֶמֶת
כִּי עָלְתָה עָלַי בְּחֶמֶד?
הוֹי חִזְרִי בָּךְ, רַמָּאִית,
הִתְּוַדִּי־נָא כִּי טָעִית
וְחִנָּם עָנִית בִּי דֹּפִי –
הֵן אֲנִי מַלְכַּת־הַיֹּפִי!"
אַךְ, בְּלִי שֶׁמֶץ חֲרָטָה,
שׁוּב עוֹנָה לָהּ מַרְאָתָהּ:
"הַנְּסִיכָה טוֹבַת־הָאֹפִי
גַּם מִמֵּךְ הִפְלִיאָה יֹפִי!"
הַמַּלְכָּה בָּהּ גָּעֲרָה,
וְחֵמָה בָּהּ בָּעֲרָה.
וְצִוְּתָה אוֹתָה מִרְשַׁעַת
לְשִׁפְחָה אַחַת נִכְנַעַת
שֶׁתּוֹלִיךְ אִתָהּ מִיָּד
אֶת הַבַּת לְיַעַד־עַד
וּבַסְּבָךְ, בּוֹ קֶרֶן־אוֹר אֵין,
תִּקְשְׁרָהּ אֶל גֶּזַע־אֹרֶן:
תִּכָּפֵת וְתֵעָזֵב,
מַאֲכָל לְפִי הַזְּאֵב!
מִי יִשְׂרֶה עִם הַמִּרְשַׁעַת?
הַשִּׁפְחָה צִיְּתָה בְּרַעַד
הִיא יָצְאָה עִם הַנְּסִיכָה
וְכָל־כָּךְ רָחוֹק הָלְכָה,
שֶׁהַהִיא סוֹף־סוֹף הֵבִינָה
וְאָמְרָה לָהּ: "רַחֲמִי־נָא!
אַל תָּרֵעִי לִי בִּכְדִי
וְהֵיטִיבִי עִמָּדִי,
וּבִזְכוּת רֹאשִׁי לַכֶּתֶר –
לָךְ אֶגְמֹל בְּחֶסֶד־יֶתֶר!"
הַשִּׁפְחָה שֶׁבְּלִבָּהּ
לָעַלְמָה רָחְשָׁה חִבָּה,
לֹא קָשְׁרָה אוֹתָהּ אֶל אֹרֶן,
לֹא שָׁלְחָה בָּהּ גַּם צִפֹּרֶן,
רַק אָמְרָה: “הָאֵל יָחֹן!”
וְחָזְרָה אֶל הָאַרְמוֹן.
הַמַּלְכָּה לַחְקוֹר הִתְחִילָה:
“הֶעָשִׂית כִּפְקֻדָּתִי לָהּ?”
וְקִבְּלָה תְּשׁוּבַת־כָּזָב:
"כֵּן, מִלֵּאתִי אֶת הַצַּו,
אֶל עֵץ־אֹרֶן אֲסַרְתִּיהָ
וּבַיַּעַר הִשְׁאַרְתִּיהָ.
בְּוַדַּאי אוֹתָהּ סוֹף־סוֹף
שָׁם חַיָּה רָעָה תִּטְרוֹף."
בֶּהָלָה בָּאָרֶץ קָמָה:
בַּת־הַמֶּלֶךְ נֶעֱלָמָה!
הַשַּׁלִּיט־הָאָב בָּכָה,
וַחֲתַן־הַנְּסִיכָה
בִּתְפִלָּה כָּרַע עַל בֶּרֶךְ
וְיָצָא מִיָּד לַדֶּרֶךְ
לְחִפּוּשׂ הָאֲבוּדָה –
כַּלָּתוֹ הַחֲמוּדָה.
בּוֹ בַּזְּמַן, בִּבְכִי וָצַעַר,
נָדְדָה הִלְּכָה בַּיַּעַר,
נָדְדָה וְתָעֲתָה
עַד שֶׁבַּיִת רָאֲתָה.
לִקְרָאתָהּ נָבַח שָׁם כֶּלֶב,
אַךְ מִיָּד חָזַר לַשֶּׁלֶוֹ.
הִיא נִכְנֶסֶת לֶחָצֵר:
שֶׁקֶט־נֹעַם בָּהּ שׂוֹרֵר.
וְהַכֶּלֶב רָץ קָדִימָה
וּמַרְאֶה לָהּ דֶּרֶךְ פְּנִימָה.
הַעַלְמָה אִתּוֹ עוֹלָה
אֶל הַדֶּלֶת הַגְּדוֹלָה.
הִיא נִכְנֶסֶת אֶל הַחֶדֶר;
בּוֹ עֲרוּךְ הַכֹּל בְּסֵדֶר:
סַפְסָלִים מְרֻפָּדִים
בִּשְׁטִיחִים וּמַרְבַדִּים;
אֵין אָבָק עַל שׁוּם שָׁטִיחַ,
הַתַּנּוּר נָקִי מִפִּיחַ.
הִיא רוֹאָה כִּי פֹּה שׁוֹכְנִים
אֲנָשִׁים מְהֻגָּנִים.
זֶה נָעַם לָהּ – אַךְ עֲדַיִן
אֵין שׁוּם אִישׁ נִרְאֶה לָעַיִן.
הִיא עָבְרָה אַתְּ הַדִּירָה,
סֵדֶר־יֶתֶר בָּהּ סִדְּרָה,
לְבַסּוֹף גַּם אֵשׁ הִדְלִקָה,
הַתַּנּוּר הֵיטֵב הִסִּיקָה,
וְעָלְתָה לַעֲלִיָּה –
וְשָׁכְבָה בְּצִפִּיָּה.
בָּאָה עֵת־הַצָּהֳרַיִם,
וְנִשְׁמַע מִשְׁעַט־רַגְלַיִם.
נִכְנְסוּ שִׁבְעָה בָּנִים
יְפֵיפִים וּגְבַרְתָּנִים.
הִסְתַּכֵּל הַבְּכוֹר בַּחֶדֶר:
"אֵיזֶה פֶּלֶא! נוֹי וָסֵדֶר!
מִי אוֹתָנוּ פֹּה זִכָּה
וְחַדְרֵנוּ כֹּה נִקָּה?
הוֹי אוֹרֵחַ, צֵא־נָא הֵנָּה,
הִגָּלֵה וְהֵרָאֵה נָא:
אִם זָקֵן אַתָּה וָשָׂב –
נְכַבֵּד אוֹתְךָ כְּאָב; אִם צָעִיר עוֹד כְּכֻלָּנוּ –
אָח רָצוּי תִּהְיֶה פֹּה לָנוּ.
אִם זְקֵנָה אַתְּ – אָז כְּאֵם
אֶת פָּנַיִךְ נְקַדֵּם;
אִם עַלְמָה אַתְּ – בְּבֵיתֵנוּ
תִּשְׁכְּנִי כַּאֲחוֹתֵנוּ!"
הַנְּסִיכָה מִיָּד יָרְדָה
וּבִקְּשָׁה מִתּוֹךְ קִדָּה
סְלִיחָתָם עַל הַהֶכְרֵחַ,
שֶׁאִלְּצָהּ לְהִתְאָרֵחַ
וְלָנוּחַ בְּבֵיתָם
בְּלִי קַבֵּל אֶת רְשׁוּתָם.
נִמּוּסֶיהָ חִישׁ רָמָזוּ
לְרוֹאֶיהָ, מִי עַלְמָה זוֹ.
הֵם בִּקְּשׁוּ בְּרֹב כָּבוֹד
שֶׁתּוֹאִיל אִתָּם לִסְעוֹד
וְכִבְּדוּ אוֹתָה בְּיַיִן
וְעוּגָה – חֶמְדָּה לָעַיִן.
מִן הַיַּיִן הָעַלְמָה
הִסְתַּלְּקָה וְלֹא לָגְמָה –
וְעוּגָה אָכְלָה כְּזַיִת
וּבִקְּשָׁהּ מִבְּנֵי־הַבַּיִת
רְשׁוּת לָנוּחַ בְּמִטָּה,
לְהָפִיג עֲיֵפוּתָהּ.
הֵם אִחְלוּ שֵׁנָה טוֹבָה לָהּ
וְלִוּוּ אוֹתָה לְמַעְלָה,
הִכְנִיסוּהָ לְקִיטוֹן
וְהִנִּיחוּ לָהּ לִישׁוֹן.
הַיָּמִים חוֹלְפִים בַּיַּעַר,
הַנְּסִיכָה חַיָּה בְּלִי צַעַר
בַּמָּעוֹן שֶׁבּוֹ דָרִים
הָאַחִים הַגִּבּוֹרִים.
בֹּקֶר־בֹּקֶר מִן הַבַּיִת
הָאַחִים יוֹצְאִים לְצַיִד –
צֵיד חַיּוֹת אוֹ צִפֳּרִים,
אוֹ, כְּדֶרֶךְ אַבִּירִים.
מַזְמִינִים לִקְרָב בְּלִי מֹרֶךְ
גִּבּוֹרִים עוֹבְרֵי־הָאֹרַח…
וּבַבַּיִת, לְבַדָּהּ,
הַנְּסִיכָה הַחֲמוּדָה
מְכִינָה הַכֹּל בֵּינְתַיִם,
לִסְעוּדַת־הַצָּהֳרַיִם.
כָּךְ חַיִּים הֵם בְּשַׁלְוָה,
בְּרֵעוּת וְאַחֲוָה.
הָאַחִים בְּחֹם הַנֹּעַר
אָהֲבוּ יְפַת־הַתֹּאַר.
פַּעַם בָּאָה אֶל חַדְרָהּ
יַחַד כָּל הַחֲבוּרָה.
סָח הַבְּכוֹר לָהּ: "אַתְּ יוֹדַעַת,
לְכֻלָּנוּ חֲמוּדָה אַתְּ;
כָּל אֶחָד הָיָה הוֹלֵךְ
לִקְצֵה־אֶרֶץ בִּשְׁבִילֵךְ.
אַךְ מוּבָן כִי שִׁבְעָתֵנוּ
בְּאַחַת לֹא יִתְחַתֵּנוּ:
נָא בַּחְרִי בַּמְּאֻשָּׁר
וְתִהְיִי אָחוֹת לַשְּׁאָר!
אַךְ הַגִּידַי מִשּׁוּם־מָה אַתְּ
כָּךְ בָּרֹאשׁ מְנַעֲנַעַת:
שֶׁמָּא לֹא לְפִי כְּבוֹדֵךְ
שֶׁאֵלַיִךְ נִשְׁתַּדֵּךְ?"
–“הוֹי אַחַי” – לָהֶם אוֹמֶרֶת
הָעַלְמָה כְּמִצְטַעֶרֶת:
"הַאֲמִינוּ, חֲבִיבִים,
לְפָנַי כֻּלְּכֶם שָׁוִים:
כָּל אֶחָד מִכֶּם פִּקֵּחַ,
גַּם אַמִּיץ וְגַם שָׂמֵחַ,
אֹהַבְכֶם בְּכָל הַלֵּב –
אַל לָכֶם לְהֵעָלֵב!
אֵין אֲנִי בָּכֶם מוֹאֶסֶת,
אַךְ הֲרֵינִי מְאֹרֶסֶת,
כִּי נוֹעַדְתִּי לְאִשָּׁה
לְבֶן־מֶלֶךְ אֱלִישָׁע!"
כָּל שִׁבְעַת רֵעֶיהָ יַחַד
בִּשְׁתִיקָה גֵּרְדוּ פַּדַּחַת.
סַח הַבְּכוֹר, בָּחוּר נָבוֹן:
"שְׁאֵלָה אֵינָהּ עָווֹן!
תִּסְלְחִי־נָא בְּרֹב חֶסֶד!"
–“לֹא, אַחִים, אֵינִי כּוֹעֶסֶת” –
מִלְמְלָה הַנְּסִיכָה –
“וְאִתְּכֶם הִיא הַסְּלִיחָה!”
הָאַחִים הֶחְווּ קִדָּה לָהּ
וְיָרְדוּ כֻּלָּם מִלְמַעְלָה.
וְחָזְרוּ חַיֵּי־שַׁלְוָה
בְּרֵעוּת וְאַחֲוָה.
הַמִּרְשַׁעַת, אֵם חוֹרֶגֶת,
נִצְחוֹנָהּ הָיְתָה חוֹגֶגֶת.
מִתְּחִלָּה מֵרֹב רֻגְזָהּ
אֶת הָרְאִי שֶׁלָּה גָּנְזָה;
לֹא יָכְלָה חֶטְאוֹ לִסְלוֹחַ
וְעֶלְבּוֹן יָפְיָהּ לִשְׁכּוֹחַ,
אַךְ בַּסּוֹף הִיא נִתְפַּיְּסָה
וְחָזְרָה מִכַּעֲסָהּ.
שׁוּב הִבִּיטָה מִתְגַּנְדֶּרֶת,
בַּמַּרְאָה הַמְּדַבֶּרֶת,
וְחִיְּכָה לָהּ וְקָרְאָה:
"הוֹי הַגִּידִי לִי, מַרְאָה:
כְּלוּם אֵינִי הַמְּהֻלֶּלֶת
שֶׁבְּכָל יְפוֹת־הַחֶלֶד?"
וְהָרְאִי עָנָה: "וַדַּאי,
אַתְּ נֶחְמֶדֶת לְמַדַּי,
אַךְ נֶחְבֵּאת בְּלֵב הַיַּעַר,
בַּנָּוֶה נְעוּל־הַשַּׁעַר,
הַיָּפָה מִכָּל אִשָּׁה –
כַּלָּתוֹ שֶׁל אֱלִישָׁע!"
הַמַּלְכָּה בְּחִיל וָרֶטֶט,
חִישׁ קָרְאָה לַמְּשָׁרֶתֶת:
"הוֹי, בּוֹגֶדֶת, רַמָּאִית,
הִתְוַדִּי־נָא מֶה עָשִׂית?"
הַשִּׁפְחָה הוֹדְתָה עַל “פֶּשַׁע”,
וְגָּזְרָה מַלְכַּת־הָרֶשַׁע:
"אִם עַלְמָה זוֹ לֹא תּוּמַת,
בִּמְקוֹמָהּ תָּמוּתִי אַתְּ!"
יוֹם אֶחָד אוֹתָהּ בַּת־מֶלֶךְ
מוּל חַלּוֹן טָוְתָה בְּפֶלֶךְ;
וּפִתְאֹם אוֹתָה עוֹרֵר
קוֹל הַכֶּלֶב בֶּחָצֵר.
הִיא רוֹאָה: מִתּוֹךְ הַיַּעַר
קַבְּצָנִית קְרֵבָה לַשַּׁעַר
וְהוֹדֶפֶת בְּמַקֵּל
אֶת כַּלְבָּם הַמִּתְנַפֵּל.
הִיא פַּת־לֶחֶם חִישׁ הֵכִינָה
וְקָרְאָה: "חַכִּי, חַכִּי־נָא,
אֲגָרֵשׁ אֶת הַנַּבְחָן,
וְתוּכְלִי לָבוֹא לְכָאן!"
–הוֹי, בַּת־חֶמֶד!" –לָהּ זוֹעֶקֶת
הַזְּקֵנָה הַנֶּאֱבֶקֶת:
"בּוֹאִי הֵנָּה, כִּי אָגוּר
מִן הַכֶּלֶב הָאָרוּר.
אֵיךְ נוֹבֵחַ הוּא, הַבִּיטִי!
שֵׁד כָּזֶה עוֹד לֹא רָאִיתִי."
הַנְּסִיכָה מִיָּד יָרְדָה –
וְהַכֶּלֶב רָץ נֶגְדָהּ,
מְלַקֵּק לָהּ אֶת הַבֶּרֶךְ
וְחוֹסֵם לָהּ אֶת הַדֶּרֶךְ
וְנוֹבֵחַ בְּחֵמָה.
הָעַלְמָה הִשְׁתּוֹמְמָה:
“מַה זֶה, פֶּתִי? בְּלוֹם אֶת פִּיךָ!”
וּבְאָמְרָהּ זֹאת, הִיא הִשְׁלִיכָה
לַזְּקֵנָה הַנִּבְעָתָה
אֶת הַלֶּחֶם – נִדְבָתָהּ.
הַזְּקֵנָה שַׁחַת־הַשֶּׁכֶם,
חִישׁ תָּפְסָה אֶת פַּת־הַלֶּחֶם:
"לוּ יִגְמוֹל לָךְ אֵל שַׁדַּי,
וּבֵינְתַיִם הֵא לָךְ שַׁי!
הוּא נָאֶה וְהוּא יָאֶה לָךְ" –
וְיָשָׁר אֶל בַּת־הַמֶּלֶךְ
עָף תַּפּוּחַ נֶהֱדָר…
שׁוּב כַּלְבָּהּ נוֹבֵח מַר…
אַךְ הַבַּת תָּפְסָה בֵּינְתַיִם
אֶת הַפְּרִי בִּשְׁתֵּי יָדַיִם.
"לִבְרִיאוּת, בַּת־חֶמֶד, קְחִי
וְאִכְלִי אֶת תַּפּוּחִי!"
כָּךְ אָמְרָה הַיְּשִׁישָׁה לָהּ
וּפָנְתָה מִשָּׁם וָהָלְאָה.
וְהַכֶּלֶב בִּנְבִיחָה
רָץ אַחְרֵי הַנְּסִיכָה,
לְלֹא־הֶרֶף הוּא נוֹבֵחַ,
מִתְחַנֵּן וּמִתְיַפַּח
כְּרוֹצֶה לְהַזְהִירָהּ:
“הוֹי, זִרְקִי תַּפּוּחַ רָע!”
הִיא נִסְּתָה בְּרֹב יָגִיעַ
אֶת הַכֶּלֶב לְהַרְגִּיעַ,
אֶל הַבַּיִת שׁוּב חָזְרָה
וְסָגְרָה דַּלְתוֹת חַדְרָהּ.
הִיא חִכְּתָה לַצָּהֳרַיִם,
אַךְ עֵינָהּ פָּזְלָה בֵּינְתַיִם
לַתַּפּוּחַ הַנָּעִים.
הוּא נִרְאָה כָּל־כָּךְ טָעִים,
כֹּה טָרִי וְכֹה פּוֹרֵחַ,
כֹּה מָלֵא עָסִיס וָרֵיחַ!
רַק בְּקֹשִׁי רַב עָצְרָה
בַּת־הַמֶּלֶךְ בְּיִצְרָהּ.
לְבַסּוֹף, בְּקֹצֶר־רוּחַ,
שׁוּב הִבִּיטָה בַּתַּפּוּחַ
הַיָּפֶה וְהַנֶּחְמָד –
וְלָקְחָה אוֹתוֹ בַּיָּד.
וְנָגְסָה בּוֹ בַּת־הַמֶּלֶךְ
וּבָלְעָה מִמֶּנּוּ פֶּלַח…
וּפִתְאֹם מִתּוֹךְ כַּפָּהּ
הוּא נָפַל עַל הַרִצְפָּה.
הִיא פָּשְׁטָה יָדָהּ לְמַטָּה –
כִּסְחַרְחֹרֶת אֲחָזַתָּה,
אַחַר־כָּךְ לְאַט צָנְחָה –
וַאֲפִילוּ לֹא גָּנְחָה.
הָאַחִים בַּזְּמַן הַהוּא
בְּמַסָּע רָחוֹק שָׁהוּ.
וְהִנֵה חוֹזְרִים הֵם יַחַד –
וּמוּלָם, רוֹעֵד מִפַּחַד,
רָץ כַּלְבָּם בְּנֶבַח רָם
וּמוֹשְׁכָם אֶל חֲצֵרָם.
הָאַחִים מְאֹד תָּמָהוּ:
“אוֹת כָּזֶה לֹא לְטוֹבָה הוּא!”
בָּאוּ – פַּחַד־אֱלֹהִים!
לִפְנֵיהֶם מַרְאֶה מַדְהִים.
וְכַלְבָּם כְּחֵץ שָׁלוּחַ
הִתְנַפֵּל עַל הַתַּפּוּחַ –
וּמִיָּד נָפַל דּוּמָם:
כִּי הָיָה הוּא מְסֻמָּם.
אֲחוּזֵי תּוּגָה קוֹדֶרֶת
מוּל גּוּפָהּ שֶׁל הַנִּפְטֶרֶת,
הָאַחִים הִרְכִּינוּ רֹאשׁ,
בְּלַחְשָׁם פָּסוּק קָדוֹשׁ.
אַחַר־כָּךְ, בִּכְאֵב וָשֶׁבֶר,
כְּבָר רָצוּ לִכְרוֹת לָהּ קֶבֶר –
וְחָזְרוּ בָּם: בְּיָפְיָהּ
הִיא שָׁכְבָה כָּל־כָּךְ חָיָּה
שֶׁנִּדְמָה כִּי הִיא נוֹשֶׁמֶת
וְהִנָּה רַק מְנַמְנֶמֶת.
בְּתוֹחֶלֶת לֵב תָּמִים
הֵם חִכּוּ שְׁלֹשָׁה יָמִים.
הִיא לֹא זָעָה. אָז הֵם קָמוּ
וְגוּפָהּ בְּעֶצֶב שָׂמוּ
בְּאָרוֹן שֶׁל בְּדֹלַח זַךְ
וְהָלְכוּ כֻּלָּם בַּסָּךְ
לְמָסְרָהּ בְּיַד אֱלוֹהַּ
בְּנִקְרָה שֶׁל הַר גָּבוֹהַּ.
שָׁם אֶל שֵׁשָׁת עַמּוּדִים,
בְּכַבְלֵי־בַּרְזֶל כְּבֵדִים,
הֵם רִתְּקוּ אֲרוֹן־הַהֶדֶר
וּסְבִיבוֹ הֵקִימוּ גֶּדֶר.
וְנָשָׂא הָאָח הַבְּכוֹר
הֶסְפְּדוֹ הַמַּר לֵאמוֹר:
"נוּחִי כָּאן, בְּקֶבֶר־בְּדֹלַח:
רֶשַׁע גַּס הֶרְאָה יָדוֹ לָךְ.
הוּא לֹא חָס עַל זִיו יָפְיֵךְ –
אֵל בְּעֵדֶן יְחַיֵּךְ!
כְּאָחוֹת אוֹתָךְ הוֹקַרְנוּ,
לִבְחִירֵךְ אוֹתָךְ שָׁמַרְנוּ –
לֹא נִתַּתְּ לְאַף אֶחָד,
אַךְ לְקֶבֶר קַר בִּלְבָד."
שׁוּב אוֹתָהּ מַלְכָּה מִרְשַׁעַת
נִסְתָּרוֹת בִּקָּשָׁה לָדַעַת
וּבְעֶרְגַּת־לִבָּה קָרְאָה:
"הוֹי הַגִּידִי לִי מַרְאָה:
כְּלוּם אֵינִי הַמְּהֻלֶּלֶת
שֶׁבְּכָל יְפוֹת־הַחֶלֶד?"
וְהָרְאִי מִיָּד עָנָה:
"כֵּן, הִנָּךְ הָרִאשׁוֹנָה:
לְךָ כָּעֵת אֵינָה קַיֶּמֶת
יְרִיבָה לְנוֹי וָחֶמֶד!"
וּבֵינְתַיִם בְּחִפּוּשׂ,
בֶּן־הַמֶּלֶךְ הָאָרוּס
מִתְיַגֵּעַ וְטוֹרֵחַ,
מִתְרוֹצֵץ וּמִתְיַפֵּחַ.
הִיא אֵינֶנָּה! וְלַשָּׁוְא
הוּא שׁוֹאֵל עוֹבֵר וָשָׁב:
זֶה אוֹטֵם אֶת הָאָזְנַיִם,
זוֹ מוֹשֶׁכֶת בַּכְּתֵפַיִם.
וּפָנָה אָז הַצָּעִיר
אֶל הַשֶּׁמֶשׁ הַבָּהִיר:
"הוֹי שִׁמְשִׁי! אַתָּה מַבְקִיעַ
מִדֵּי־יוֹם אֶל רוּם־רָקִיעַ
וְרוֹאֶה בְּכָל מָקוֹם
אֶת כֻּלָּנוּ מִמָּרוֹם.
גְּמוֹל לִי חֶסֶד וְחָנֵּנִי!
הֲרָאִיתָ פֹּה, עֲנֵנִי,
בַּת־הַמֶּלֶךְ הָעַלְמָה –
כַּלָּתִי שֶׁנֶּעֶלְמָה?"
–לֹא נָסִיךְ יַקִּיר" – עָנָה לוֹ
שֶׁמֶשׁ חַם וָטוֹב מִלְמַעְלָה:
"יִתָּכֵן כִּי הָעַלְמָה
כְּבַר הָלְכָה לְעוֹלָמָהּ.
אַךְ שְׁאַל גַּם פִי יָרֵח,
שֶׁבַּלַּיְלָה פֹּה זוֹרֵחַ!
נֶעֱצָב וּמִתְאַבֵּל,
אֱלִישָׁע חִכָּה לַלֵּיל.
הוּא זִנֵּק לִקְרַאת יָרֵחַ
כְּדוֹלֵק אַחַר בּוֹרֵחַ:
"סַהַר, סַהַר, קֶרֶן־פָּז,
יְדִידִי הַטּוֹב מֵאָז!
לַיְלָה־לַיְלָה קוֹם תָּקוּמָה
לְהָבִיא אוֹרְךָ יְקוּמָה
וּבְחֶדְוָה מִשְׁתַּחֲוִים
לְפָנֶיךָ כּוֹכָבִים.
גְּמוֹל לִי חֶסֶד וְחָנֵּנִי!
הֲרָאִיתָ פֹּה, עֲנֵנִי,
בַּת־הַמֶּלֶךְ הָעַלְמָה –
כַּלָּתִי שֶׁנֶּעֶלְמָה?"
–“לֹא נָסִיךְ חָבִיב” – עָנָה לוֹ
סַהַר צַח וָטוֹב מִלְמַעְלָה:
"וְאוּלָם עַל מִשְׁמָרִי
אֶעֱמֹד רַק בְּתוֹרִי,
וְאֶפְשָׁר שֶׁהִיא עָבְרָה לָהּ
בִּהְיוֹתִי מִזֶּה וָהָלְאָה."
בֶּן־הַמֶּלֶךְ נֶאֱנַח –
וְהִמְשִׁיךְ הַסַּהַר כָּךְ:
"אֵין דָּבָר יוֹתֵר בָּטוּחַ
מִלִּשְׁאוֹל אֶת פִּי הָרוּחַ.
הוּא יַחְמוֹל עַל לֵב נִדְכֶּה,
לֵךְ אֵלָיו וְאַל תִבְכֶּה!"
אֱלִישָׁע מִבְּלִי לָנוּחַ,
רָץ כָּרֶגַע אֶל הָרוּחַ:
"רוּחַ, רוּחַ־אֵיתָנִים,
הַמּוֹשֵׁל בָּעֲנָנִים!
נוֹד תָּנוּד לְלֹא מָנוֹחַ,
יָם כָּחֹל תַּסְעִיר בְּכֹחַ,
לֹא תִּפְחַד מֵאַף אֶחָד,
אַךְ מֵאֵל עֶלְיוֹן בִּלְבָד.
גְּמוֹל לִי חֶסֶד וְחָנֵּנִי!
הֲרָאִיתָ פֹּה, עֲנֵנִי,
בַּת־הַמֶּלֶךְ הָעַלְמָה –
כַּלָּתִי שֶׁנֶּעֶלְמָה?"
וְעָנָה הָרוּחַ כָּכָה:
"אִם תִּפְנֶה מִפֹּה מִזְרָחָה,
הַר תִּמְצָא אַחַר נָהָר
וְנִקְרָה בְּתוֹךְ הָהָר.
שָׁם בָּאֹפֶל רַב־הָעֶצֶב
שַׁרְשְׁרוֹת נָעוֹת בְּקֶצֶב;
עֲלֵיהֶן, בֵּין עַמּוּדִים,
מִתְנוֹדֵד אֲרוֹן־מֵתִים.
הוּא מִבְּדֹלַח זַךְ – וְשָׁמָּה
כַּלָּתְךָ שֶׁנֶּעֱלָמָה!"
לְדַרְכּוֹ הָרוּחַ רָץ –
הַנָּסִיךְ בִּבְכִי פָּרַץ.
כְּמֻכֶּה פִּתְאֹם בְּרַעַם,
הוּא הָלַךְ לִרְאוֹת עוֹד פַּעַם
בְּיָגוֹן וְדוּמִיָּה
כַּלָּתוֹ הַיְּפֵהפִיָּה.
מָה שּׁוֹמֵם סָבִיב הַשֶּׁטַח!
לְפָנָיו הַר רָם עִם פֶּתַח.
הוּא נִכְנַס לַמְּעָרָה –
וְלִבּוֹ מָלֵא מוֹרָא.
שָׁם, בָּאֹפֶל רַב־הָעֶצֶב,
מִתְנוֹדֵד אָרוֹן בְּקֶצֶב;
בּוֹ, בַּבְּדֹלַח הַשָּׁקוּף –
כַּלָּתוֹ קְפוּאַת־הַגּוּף.
הוּא נִצְמַד בִּבְכִי לַקֶּבֶר –
וּפִתְאֹם נִשְׁמַע קוֹל שֶׁבֶר:
צֶלַע־בְּדֹלַח נִשְׁבְּרָה –
הַעַלְמָה נִתְעוֹרְרָה.
הִיא פָּקְחָה עֵינֵי־הַחֶמֶד
וְהִבִּיטָה כְּחוֹלֶמֶת –
וְאָמְרָה בְּתִמְהוֹנָהּ:
“מָה הִרְבֵּיתִי בְּשֵׁנָה!”
וּמִיָּד שְׁנֵיהֶם גַּם־יַחַד,
חֲבוּקִים, בָּכוּ מִנַּחַת.
וְהוֹצִיא מֵאֲפֵלָה
הֶחָתָן אֶת הַכַּלָּה
וְדָהַר אֶל בֵּית אָבִיהָ.
וּשְׁמוּעָה פִּתְאֹם הִתְמִיהָה
אֶת הָעָם כֻּלּוֹ: חָיָּה
הַנְּסִיכָה הַיְּפֵיפִיָה!
וּבֵינָתַיִם הַמִּרְשַׁעַת
שׁוּב הָיְתָה מִשְׁתַּעֲשַׁעַת
בָּאַרְמוֹן בְּמַרְאָתָהּ:
"מַה בְּפִיךְ לוֹמַר עַתָּה?
כְּלוּם אֵינִי הַמְּהֻלֶּלֶת
שֶׁבְּכָל יְפוֹת־הַחֶלֶד?"
וְהִנֵּה עוֹנֶה הָרְאִי:
"אַתְּ נֶחְמֶדֶת – אַךְ רְאִי:
בַּת־הַמֶּלֶךְ שֶׁתִּרְדֹּפִי
גַּם מִמֵּךָ הִפְלִיאָה יֹפִי!"
הַמַּלְכָּה מִיָּד קָפְצָה,
אֶת הָרְאִי בְּעֹז נִפְּצָה,
אַךְ בְּרֶגַע זֶה הוֹפִיעָה
בַּת־הַמֶּלֶךְ בְּמַפְתִּיעַ –
וּמִפֶּגַע כֹּה נִמְרָץ
הַמַּלְכָּה קִבְּלָה שָׁבָץ.
וּמִיָּד עָרְכוּ בַּקֶּרֶת
חֲתֻנָּה רַבַּת־תִּפְאֶרֶת,
וְנָשָׂא לוֹ אֱלִישָׁע
בַּת־הַמֶּלֶךְ לְאִשָּׁה.
וּמִשְׁתֶּה כָּזֶה עֲדַיִן
לֹא זָכְתָה לִרְאוֹת שׁוּם עַיִן.
שָׁם הִטְבַּלְתִּי גַּם אֲנִי
אֶת שְׂפָמִי בְּכוֹס יֵינִי.
עִם־עַרְבִּית שָׁלֹשׁ רִיבוֹת
מוּל חַלּוֹן יָשְׁבוּ לִטְווֹת.
וְאָמְרָה אַחַת לַיֶּתֶר:
"לוּ זָכָה רֹאשִׁי לְכֶתֶּר,
מְכִינָה הָיִיתִי חִישׁ
סְעוּדָה לְאֶלֶף אִישׁ."
“לוּ רֹאשִׁי זָכָה לְכֶתֶר” –
אֲחוֹתָהּ אָמְרָה לַיֶּתֶר –
"לִרְבָבוֹת אֲנִי בִּלְבַד
מְכִינָה הָיִיתִי בַּד."
“אִם אֲנִי אֶזְכֶּה לְכֶתֶר” –
הַשְּׁלִישִׁית אָמְרָה לַיֶּתֶר –
אָז אֵלֵד בְּבוֹא הַתּוֹר,
לְמַלְכִּי יוֹרֵשׁ־גִבּוֹר."
אַךְ הוֹצִיאָה מִן הַפֶּה זֹאת,
נִשְׁמְעָה דְּפִיקָה נֶחְפֶּזֶת,
וְהִנֵה לְפֶתַע סָר
אֶל הַחֶדֶר הַקֵּיסָר.
הוּא הִקְשִׁיב לְיַד הַגֶּדֶר,
לַשִּׂיחָה הַזֹּאת בַּחֶדֶר,
וְדִבְרֵי אָחוֹת שְׁלִישִׁית
נָעֲמוּ לוֹ לַשַּׁלִּיט.
“רָב־שָׁלוֹם” – הוּא סָח – יָאֶה לָךְ
לְשַׁמֵשׁ בַּת־זוּג לַמֶּלֶךְ;
הִנָּשְׂאִי־נָא וּלְדִי
בֵּן כָּאֶרֶז לִכְבוֹדִי.
גַּם אַתֵּן בָּנוֹת תָּבֹאנָה
אַחֲרֵינוּ הָאַרְמוֹנָה;
כָּל אַחַת שָׁם בְכָבוֹד
בַּמִּקְצוֹעַ תַּעֲבוֹד:
יֵשׁ שָׁם צֹרֶךְ בְּטַבַּחַת
וְאוֹרֶגֶת מְשֻׁבַּחַת."
הֵן יָצְאוּ – וְאַחֲרָיו
לָאַרְמוֹן הָלְכוּ יַחְדָּו.
וְהַמֶּלֶךְ בּוֹ בָּעֶרֶב
בָּאַרְמוֹן עָרַךְ מִשְׁתֶּה רַב –
חֲתֻנָה מְפֹאָרָה
עִם אִשְׁתּוֹ הִצְעִירָה.
הָאוֹרְחִים הִרְבּוּ לִשְׂמוֹחַ
וְרָקְדוּ עַד כְּלוֹת הַכֹּחַ –
וְלִוּוּ הַזּוּג הָרָם
בִּבְרָכוֹת עַד סַף חַדְרָם.
אַךְ בַּסֵּתֶר מִתְיַפַּחַת
הָאוֹרֶגֶת, הַטַּבַּחַת:
מְקַנְּאוֹת הֵן בְּחֶלְּקָהּ
וְאָשְׁרָהּ שֶׁל הַמַּלְכָּה.
.………….
וּבָעֵת הַהִיא נִטְּשָׁה
מִלְחָמָה מְאֹד קָשָׁה.
בְּצֵאתּוֹ אֶל הַמִּלְחֶמֶת
בְּבִרְכַּת רַעְיַת־הַחֶמֶד,
סָח הַמֶּלֶךְ לָהּ: "שִׁמְרִי
אֶת עַצְמֵךְ בַּעֲבוּרִי!"
זְמַן חוֹלֵף, בְּאֹמֶץ־רוּחַ
הוּא נִלְחָם בְּצַר קָשׁוּחַ ־
וּבֵינְתַיִם בָּא מוֹעֵד
לַגִבּוֹר לְהִוָּלֵד . וְנוֹלַד יַלְדּוֹן כַּצֹּרֶךְ –
בַּעַל־גּוּף, אַמָּה בָּאֹרֶךְ,
הַמַּלְכָּה עַל עוֹלָלָהּ –
כְּנִשְׁרָה עַל גוֹזָלָהּ.
הִיא שְׂמֵחָה וּמְאֻשֶּׁרֶת,
וְהֲרֵיהִי מְשַׁגֶּרֶת
רָץ־שָׁלִיחַ עִם מִכְתָּב –
לְשַׂמֵּחַ לֵב הָאָב.
הָאוֹרֶגֶת, הַטַּבַּחַת
וְאִמָּן, זְקֵנָה “סַפַּחַת”, –
הֵן גַּם־כֵּן לֹא הִשְׁתַּהוּ
וְעָצְרוּ הָרָץ הַהוּא;
רָץ אַחֵר שָׁלְחוּ הַגְּבוּלָה,
אֶל הָאָב – וְכָךְ כָּתְבוּ לוֹ:
"הַמַּלְכָּה יָלְדָה וָלָד,
אַךְ לֹא בֵּן וְגַם לֹא בַּת,
לֹא עַכְבָּר וְלֹא צְפַרְדֵּעַ –
מָה טִיבוֹ, אֵין אִישׁ יוֹדֵעַ."
בְּקַבֵּל הַמֶּלֶךְ־אָב
מִן הָרָץ אֶת הַמִּכְתָּב,
הִתְקַצֵּף וְאַף רָצָה אָז
לִתְלוֹתוֹ מִגֹּדֶל כַּעַס,
אַךְ חָמַל סוֹף־סוֹף עָלָיו
וּמָסַר לוֹ צַו בִּכְתָב:
"לְחַכּוֹת לְדִין־הַצֶּדֶק,
שֶׁאוֹצִיא אַחַר הַבֶּדֶק,".
וְהָרָץ עִם צַו־מַלְכּוֹ
שׁוּב נוֹסֵע לְדַרְכּוֹ.
הָאוֹרֶגֶת, הַטַּבַּחַת
וְאוֹתָהּ סָבָה־סַפַּחַת
אֶת הָרָץ פָּקְדוּ לִתְפּוֹס
וְכִבְּדוּ אוֹתוֹ בְּכוֹס,
וּבִמְקוֹם אוֹתָהּ אִגֶּרֶת,
לְכִיסוֹ תָּחְבוֹ אַחֶרֶת.
וְהֵבִיא הָרָץ, שִׁכּור,
בּוֹ בְּיוֹם מִכְתָּב, לֵאמֹר:
"הַקֵּיסָר פּוֹקֵד לָקַחַת
הַמַּלְכָּה וּבְנָהּ גַּם־יַחַד
וּמִיָּד לְהַשְׁלִיכָם
בְּחָבִית לִתְהוֹם הַיָּם."
הַשָּׂרִים תָּמְהוּ רַב־תֵּמַה,
בַּחֲשַׁאי הִזִּילוּ דֶּמַע,
אַךְ בִּכְיָם הָיָה לַשָּׁוְא:
צָו מַלְכָּם הֲרֵיהוּ צָו.
הֵם הָלְכוּ אֶל אֵם־הַיֶּלֶד
וְהוֹדִיעוּ לָאֻמְלֶלֶת
גְּזֵרָתוֹ שֶׁל הַשַּׁלִּיט
וְשָׂמוּהָ בֶּחָבִית;
גַּם אֶת בְּנָהּ הִטִּילוּ שָׁמָּה,
גִּלְגְּלוּ הַכְּלִי הַיָּמָּה
וְזָרְקוּ עַל גַּל אֵיתָן –
כָּךְ גָּזַר קֵיסָר שָׁלְטָן.
בַּשָּׁמַיִם – זִיו הַסַּהַר,
וּבַיָּם – גַּלֵּי הַסַּעַר;
עֲנָנָה נִשֵּׁאת מֵעַל,
וְחָבִית נִשֵּׁאת עַל גַּל.
בֶּחָבִית, שְׁבוּרָה מִדֶּחִי,
הַמַּלְכָּה גוֹעָה בְּבֶכִי,
וְהַבֵּן גַּדֵל פְּלָאִים –
לְשָׁעוֹת וְלִרְגָעִים.
יוֹם עָבַר, הָאֵם תִּבְכֶּה מַר,
וְהַבֵּן לְגַל שָׁר זֶמֶר:
"גַּל, גַּלִּי, מַחְמַל־נַפְשִׁי,
כַּצִּפּוֹר אַתָּה חָפְשִׂי:
לְכָל צַד תָּנוּד בָּרוּחַ,
תְּטַיֵּל בְּיָם פָּתוּחַ,
תִּשְׁתַּפֵּךְ עַל חוֹל־הַחוֹף
אֳנִיּוֹת בַּיָּם תִּדְחוֹף –
אַל תִּטְּשֵׁנוּ, אוצָה־רוּצָה
וְהוֹצֵא אוֹתָנוּ חוּצָה!"
וְשָׁמַע הַגַּל לַבֵּן,
אֶל הַחוֹף דַרְכּוֹ כִּוֵּן
וְנָתַן לָהֶם לָגֶשֶׁת
בְּשָׁלוֹם אֶל הַיַּבֶּשֶׁת.
קְצָת רָוַח לָהּ לְמַלְכָּה:
הֵם הִגִּיעוּ לְקַרְקַע.
אַךְ כִּלְאָם – עוֹד אֵין בּוֹ סֶדֶק.
הֲיִטוֹשׁ אוֹתָם אֵל־צֶדֶק?
וְזָקַף הַבֵּן יַחְדָּו
אֶת רֹאֹשׁוֹ וְאֶת רַגְלָיו,
הִתְמַתַּח בִּמְלוֹא־הַמֶּתַח
וְקָרָא: “נִפְתַּח־נָא פֶּתַח!”
הַקַּרְקֶרֶת נִפְרְצָה –
וְהַחוּצָה הוּא יָצָא.
הֵם עַכְשָׁו חָפְשִׁים כָּרוּחַ;
לִפְנֵיהֶם שָׂדֶה שָׁטוּחַ;
בְּתוֹכוֹ נִצָּב־לוֹ תֵּל,
עֵץ־אַלּוֹן עָלָיו גָּדֵל.
“וְעַתָּה, עִם תֹּם הַשַּׁיִט” –
סָח הַבֵּן – “נֵצֵא לַצַּיִד!”
הוּא כָּרַת עֲנַף־אַלּוֹן
וְכַפָף אוֹתוֹ בְּאוֹן;
וּמָתַח עַל הַקַּשְׁתֹּנֶת
חוּט חָזָק מִן הַכֻּתֹּנֶת,
שׁוּב תָּלַשׁ זַלְזַל מֵעֵץ,
שֶׁיִּהְיֶה לַקֶּשֶׁת חֵץ,
וְהָלַךְ לִשְׁחוֹר לוֹ טֶרֶף
עַל הַחוֹף לְפַת־הָעֶרֶב.
הוּא קָרֵב לִשְׂפַת־הַיָּם –
קוֹל מוּזָר עוֹלֶה מִשָּׁם…
קוֹל הוֹגֶה יֵאוּשׁ וָרֶטַט:
עַל הַמַּיִם מִתְחַבֶּטֶת,
מִתְלַבֶּטֶת בַּרְבּוּרָה.
וְעָלֶיהָ – עַיִט רָע;
הִיא מַשֶּׁקֶת בַּכְּנָפַיִם,
מַתִּיזָה בְּגַעַשׁ מַיִם,
וְהַזֵּד לְדָּם נִכְסָף,
צִפָּרְנָיו מוּלָהּ חָשַׂף.
אַךְ בְּעֶצֶם זֶה הָרֶגַע
חֵץ מָהִיר הִקְדִּים לוֹ פֶּגַע –
הַיָּרוּי נָפַל לַיָּם,
וּמֵימָיו אָדְמוּ מִדָּם.
הַטּוֹרֵף בַּיָּם טוֹבֵעַ,
לֹא כָעוֹף הוּא מְשַׁוֵּעַ,
וְכָעֵת הַבַּרְבּוּרָה
מְנַקֶּרֶת אֶת צָרָהּ;
בִּכְנָפָהּ בָּעֹז מַשֶּׁקֶת,
אֶת קִצּוֹ הַמַּר דּוֹחֶקֶת –
וּפוֹנָה מִתּוֹךְ הַיָּם
לַנָּסִיךְ בִּלְשׁוֹן־אָדָם:
"נְסִיכִי מְהִיר־הַיֶּשַׁע
גּוֹאֲלִי מִכַּף הָרֶשַׁע,
אַל תִּזְעַף־נָא כִּי הַיּוֹם
שׁוּב נִגְזַר עָלֶיךָ צוֹם,
כִּי חִצְּךָ נָפַל לַמַּיִם;
הַשָּׂכָר יִגְדַּל כִּפְלַיִם.
הַאֲמֵּן לִי, עַל הַכֹּל
כִּגְמוּלְךָ לְךָ אֶגְמֹל:
לֹא בַּרְבּוּר בַּיָּם הִצַּלְתָּ,
נַעֲרָה מִשְּׁבִי גָּאַלְתָּ;
לֹא בְּעוֹף פָּגַע חִצְּךָ –
מָג אַכְזָר יָדְךָ נִצְּחָה.
לֹא אֶשְׁכַּח אֲשֶׁר עָשִׂיתָ
וְתָמִיד לְךָ אוֹשִׁיטָה
עֶזְרָתִי לְצַו רִאשׁוֹן,
וּבֵינְתַיִם – שְׁכַב לִישׁוֹן."
בַּרְבּוּרַת־פְּלָאִים פָּרְחָה לָהּ;
הַנָּסִיךְ עָלָה לְמַעְלָה
וְנִרְדַּם עִם הַמַּלְכָּה
עַל הַבֶּטֶן הָרֵיקָה.
הוּא הֵקִיץ הַשְׁכֵּם, עִם־שֶׁמֶשׁ,
וְזָכַר קוֹרוֹת־הָאֶמֶשׁ,
וְהִנֵה לְתֵמַהּ רָב,
עִיר רַבָּה רָאוּ עֵינָיו;
וּמֵעַל חוֹמוֹת־הַצַּחַר
נוֹצְצוֹת לְאוֹר הַשַּׁחַר
הַכִּפּוֹת הַמּוּפָזוֹת
שֶׁל הֵיכְלֵי הָעִיר הַזֹּאת.
הוּא הֵעִיר, נִדְהָם, אֶת אִמָּא;
גַּם אוֹתָהּ הָעִיר הִדְהִימָה.
"זֶה – אוֹמֵר הוּא – בַּרְבּוּרִי
מְכַשֵּׁף בַּעֲבוּרִי."
הֵם יַחְדָּו הוֹלְכִים הָעִירָה.
אַךְ הָעַיִן בָּם הִכִּירָה,
צִלְצְלוּ פַּעֲמוֹנִים
וְהוֹפִיעוּ הֲמּוֹנִים.
הַקִּרְיָה כֻּלָּהּ חוֹגֶגֶת,
כָּל הָעָם יוֹצֵא מִּנֶּגֶד,
וְשָׂרִים בְּמֶרְכָּבוֹת
מְחַלְּקִים לָהֶם כָּבוֹד;
הֵם עוֹטְרִים בְּלֵב הַקֶּרֶת
רֹאשׁ־הָעֶלֶם בַּעֲטֶרֶת,
וּמַכְרִיז אוֹתוֹ הָעָם
לְמוֹשְׁלָם עֲדֵי־עוֹלָם.
וּבִרְשׁוּת אִמּוֹ הַגְּבֶרֶת,
הוּא קִבֵּל אֶת הָעֲטֶרֶת
שֶׁל מוֹשֵׁל וְשַׂר עֶלְיוֹן
וְנִקְרָא: נָסִיךְ גִּדְעוֹן.
עַל הַיָּם סוֹבֵב הָרוּחַ
וְדוֹחֵף מִפְרָשׂ מָתוּחַ,
וּסְפִינָה נִשֵּׂאת חִישׁ־קַל,
מְדַלְּגָה מִגַּל אֶל גַּל.
הַחוֹבְלִים פִּתְאֹם הִתְחִילוּ
לְהַבִּיט סָבִיב בִּדְחִילוּ –
לִפְנֵיהֶם מַרְאֶה פִּלְאִי:
עִיר רַבָּה צָמְחָה בָּאִי,
לֹא הָיָה לָהּ קֹדֶם זֵכֶר –
וְהִנֵּה נָמָל עִם סֶכֶר,
בּוֹ תּוֹתָח יוֹרֶה כַּדּוּר,
לַסְּפִינָה פּוֹקֵד לָסוּר.
הָאוֹרְחִים הִשְׁלִיכוּ עֹגֶן;
הַנָּסִיךְ כִּבְּדָם כְּהֹגֶן,
וּבִשְׁעַת הָאֲרוּחָה
הוּא גִלְגֵּל אִתָּם שִׂיחָה:
מָה עִסְקָם בְּאֵיזֶה סַחַר,
וְאֶל־אָן יֵצְאוּ עִם־שַׁחַר?
וְסִפְּרוּ יוֹרְדֵי־הַיָּם
לַנָּסִיךְ עַל מַסָּעָם:
"אֲרָצוֹת רַבּוֹת עָבַרְנוּ,
בְּפַרְווֹת טוֹבוֹת סָחַרְנוּ,
וְהִגַּעְנוּ עַד הֲלוֹם,
בְּשׁוּבֵנוּ בְּשָׁלוֹם
חֲזָרָה לְעִיר־הַפֶּלֶךְ
בִּמְדִינַת שָׁלְטָן הַמֶּלֶךְ.
בְּשָׁמְעוֹ אֶת שָׁם אָבִיו,
סָח הָעֶלֶם הֶחָבִיב:
"נָא יִנְעַם לָכֶם הָאֹרַח,
לְלֹא פֶּגַע, לְלֹא טֹרַח,
וּמִסְרוּ־נָא בְּטוּבְכֶם
בִּרְכָתִי לְמַלְכְּכֶם."
הֵם יָצְאוּ וְהוּא, דַּךְ־רוּחַ,
מִסְתַּכֵּל בְּיָם פָּתוּחַ;
וּלְפֶתַע מַצְחִירָה
לְפָנָיו הַבָּרְבּוּרָה.
"רָב־שָׁלוֹם, נָסִיךְ אַךְ לָמָּה
חֶדְוָתְךָ הַיּוֹם הוּעַמָּה?
מַה צָּרָה אוֹ דְּאָגָה
בְּלִבְּךָ נוֹסְכוֹת תּוּגָה?"
וְעוֹנֶה לָהּ בֶּן־הַמֶּלֶךְ:
"סוֹד הָעֶצֶב אֲגַלֶּה לָךְ:
חֵשֶׁק עַז יֵשׁ בִּלְבָבִי
לַחֲזוֹת אֶת פְּנֵי אָבִי."
"זֶה הַכֹּל? אִם־כֵּן, אַל זַעַף!
לַמָּקוֹם, אֵלָיו לִבְּךָ עָף,
גַּם גּוּפְךָ לָעוּף יָחוּשׁ:
הֵהָפֵךְ־נָא לְיַתּוּשׁ!"
הִיא הִשִּׁיקָה בַּכְּנָפַיִם,
עִרְבְּלָה סְבִיבָהּ הַמַּיִם –
וְקִלְחָה אוֹתוֹ כֻּלּוֹ
מֵרֹאֹשׁוֹ עַד כַּף־רַגְלוֹ.
וּפִתְאֹם פְּלָאִים פָּחַת הוּא:
הַכַּשֶּׁפֶת הֲפָכַתּוּ
לְיַתּוּשׁ – וְתוֹךְ רִנָה
הוּא הִגִּיעַ לַסְּפִינָה,
אֵיזֶה חֹר נִסְתָּר מָצָא בָּהּ –
וְנָסַע עַלִּיז, אֶל אַבָּא.
רוּחַ קַל עַל יָם דּוֹהֵר,
שָׁט אֳנִי בַּיָּם מַהֵר
אֶל הַחוֹף שֶׁל עִיר־הַפֶּלֶךְ
בִּמְּדִינַת שָׁלְטָן הַמֶּלֶךְ –
וְהִנֵּהוּ בָּא אֶל סַף
מָחוֹזֵהוּ הַנִּכְסָף.
לְנוֹסְעָיו פְּגִישָׁה נָכוֹנָה –
מֻזְמָנִים הֵם הָאַרְמוֹנָה,
וְאִתָּם נֶחְפָּז לָעוּט
גִּבּוֹרֵנוּ הַפָּעוּט
הוּא רוֹאֶה: בִּלְבוּשׁ־תִּפְאֶרֶת,
עִם שַׁרְבִיט וּבַעֲטֶרֶת,
עַל כִּסְאוֹ יוֹשֵׁב קֵיסָר,
נֶעֱצָב, זָעֵף וָסָר.
הָאוֹרֶגֶת, הַטַּבַּחַת
וְגַם סַבְתָּא־הַסַּפַּחַת
הִקִּיפוּהוּ מִסָּבִיב,
מַבִּיטוֹת כֻּלָּן אֶל פִּיו.
הוּא כִּבֵּד אוֹרְחָיו בְּיַיִן
וְשָׁאַל אוֹתָם: "מֵאַיִן?
אֵי בַּחֶלֶד הֱיִיתֶם?
מֶה חָדָשׁ בּוֹ רְאִיתֶם?
הַשְׁמִיעוּנִי אֵיזֶה פֶּלֶא
מִמַּסְעֵי־הַיָּם הָאֵלֶּה!
וְעוֹנִים אוֹרְחָיו כֻּלָּם:
"תַּרְנוּ כָּל אַרְצּוֹת עוֹלָם
וְרָאֹה רָאִינוּ פֶּלֶא –
אֵין שָׁוֶה וְאֵין דּוֹמֶה לוֹ:
אִי שָׁמֵם הָיָה בַּיָּם,
רֵיק מִצֶּמַח וְאָדָם;
רַק אַלּוֹן הָיָה צוֹמֵחַ
בְּאוֹתוֹ מָקוֹם קֵרֵחַ;
וְכַעֵת עָלָיו נָכוֹן
כְּרַךְ שָׂמֵחַ עִם אַרְמוֹן,
וְשִׁפְעַת גַּנֵּי־תִּפְאֶרֶת
אֶת הַכְּרַךְ כֻּלּוֹ עוֹטֶרֶת;
וְגִדְעוֹן מוֹשְׁלוֹ מָסַר
בִּרְכָתוֹ לְךָ, קֵיסָר".
הַקֵּיסָר פָּעַר אֶת פִּיהוּ –
כֹּה אוֹרְחָיו אוֹתוֹ הִתְמִיהוּ:
"אִם אֶחְיֶה רַק, אֶחֱזֶה
בְּעַצְמִי בָּאִי הַזֶּה!"
הָאוֹרֶגֶת, הַטַּבַּחַת
וְגַם סַבְתָּא־הַסַּפַּחַת
הִתְאַמְּצוּ לַהֲשִׁיבוֹ
מִמַּחְשֶׁבֶת לְבָבוֹ.
“אֵיזֶה פֶּלֶא זֶה?” – פּוֹתַחַת
וְאוֹמֶרֶת הַטַּבַּחַת:
"עִיר שׁוֹכֶנֶת לָהּ עַל אִי!
יֵשׁ דְּבָר יוֹתֵר פִּלְאִי:
עֵץ־אַשּׁוּחַ יֵשׁ בַּחֹרֶשׁ –
וְתַחְתָּיו סְנָאִי צָחוֹר יֵשׁ;
וְהוּא שָׁר בַּחֲרוּזִים
וּמְפַצֵּחַ אֱגוֹזִים.
תּוֹכֵיהֶם יָפִים מְאֹד הֵם:
כָּל אֶחָד – סַפִּיר אוֹ אֹדֶם,
הַקְּלִפּוֹת – כֻּלָּן זָהָב.
זֶה אָמְנָם לֹא פֶּלֶא־שָׁוְא".
שׁוּב תָּמַּה שָׁלְטָן הַפַּעַם.
הַיַּתּוּשׁ זִנֵּק בְּזַעַם
וְעָקַץ הַזֵּידוֹנִית
בְּעֵינָהּ הַיְּמָנִית.
מְצַוַּחַת הַטַּבַּחַת
מֵעָצְמַת כְּאֵב וָפַחַד;
קְרוֹבוֹתֶיהָ בְּקִצְפָּן
מְרַדְּפוֹת אֶת הַחֻצְפָּן:
"הוֹי יַתּוּשׁ אָרוּר, הִכּוֹנָה –
מוֹת תָּמוּת!… וְהוּא – חַלּוֹנָהּ,
עָף מִבַּעַד לָאֶשְׁנָב
וּמַהֵר הַבַּיְתָה שָׁב.
שׁוּב גִּדְעוֹן בְּקֹצֶר־רוּחַ
מִסְתַּכֵּל בְּיָם פָּתוּחַ,
וְהִנֵּה בַּהֲדָרָהּ
מוֹפִיעָה הַבָּרְבּוּרָה.
"רַב־שָׁלוֹם, בֶּן־חֶמֶד! לָמָּה
רוּחֲךָ הַיּוֹם נִפְעָמָה?
מַה צָּרָה אוֹ דְּאָגָה
בְּלִבְּךָ נָסְכוּ תּוּגָה?"
וְעוֹנֶה לָהּ בֶּן־הַמֶּלֶךְ:
"סוֹד הָעֶצֶב אֲגַלֶּה לָךְ –
עַז הוּא חֵשֶׁק־לְבָבִי
הֵנָּה פֶּלֶא לְהָבִיא:
עֵץ־אַשּׁוּחַ יֵשׁ בַּחֹרֶשׁ –
וְתַחְתָּיו סְנָאִי צָחוֹר יֵשׁ;
וְהוּא שָׁר בַּחֲרוּזִים
וּמְפַצֵּחַ אֱגוֹזִים.
תּוֹכֵיהֶם יָפִים מְאֹד הֵם:
כָּל אֶחָד – סַפִּיר אוֹ אֹדֶם.
הַקְּלִפּוֹת – כֻּלָּן זָהָב.
אַךְ אוּלַי כָּל זֶה כַּזָּב?"
“לֹא!” – אָמְרָה לוֹ – לֹא, בֶּן־חֶמֶד:
פֶּלֶא זֶה – עֻבְדָּה קַיֶּמֶת.
בְּעַצְמִי אוֹתוֹ אַכִּיר.
אַל יֵאוּשׁ נָסִיךְ יַקִּיר:
עֶזְרָתִי לְךָ אוֹשִׁיטָה
וְתַשִּׂיג אֲשֶׁר רָצִיתָ".
הַנָּסִיךְ, מָלֵא תִּקְּוָה,
שָׁב הַבַּיְתָה בְּחֶדְוָה.
רַק הִגִּיעַ עַד הַשָּׁעַר
וְהִנֵה – שָׁם עֵץ מִיַּעַר,
וּמִלְּמַטָּה הַסְּנָאִי
מְכַרְסֵם אֱגוֹז פִּלְאִי;
פָּז קָלוּף הוּא שָׂם הַצִּדָּה
וְעוֹרְמוֹ כַּפִּירָמִידָה,
וּבֵינְתַיִם מַעֲרִים
עֲרֵמוֹת מִסַּפִּירִים,
וּמְלַאכְתּוֹ שֶׁאֵין לָהּ גֶּמֶר
מְלֻוָּה בְּנֹעַם־זֶמֶר.
הַנָּסִיךְ תָּמַהּ לִמְצוֹא
כֹּה מַהֵר אֶת כָּל חֶפְצוֹ
וְקָרָא: "יָחֹן אֱלֹהַּ
בַּרְבּוּרָה זוֹ – אֵין כָּמוֹהָ!"
הוּא צִוָּה לִבְנוֹת בָּאִי
בֵּית־בְּדֹלַח לַסְּנָאִי,
עִם פָּקִיד לְשֵׁם פִּקוּחַ
וְרִשּׁוּם פְּרָטֵי פִּצּוּחַ:
לַסְּנָאִי – הַדְרַת כָּבוֹד,
לַנָּסִיךְ – הוֹן רַב מְאֹד.
עַל הַיָּם סוֹבֵב הָרוּחַ
וְדוֹחֵף מִפְרָשׂ מָתוּחַ,
וּסְפִינָה נִשֵּׂאת חִישׁ־קַל
מְדַלְּגָה מִגַּל אֶל גַּל.>
הִיא עַל אִי אֶחָד עוֹבֶרֶת
וְעַל אִי זֶה עִיר־תִּפְאֶרֶת,
בָּהּ תּוֹתָח יוֹרֶה כַּדּוּר,
לַסְּפִינָה פּוֹקֵד לָסוּר.
הָאוֹרְחִים הִשְׁלִיכוּ עֹגֶן;
הַנָּסִיךְ כִּבְּדָם כְּהֹגֶן,
וּבִשְׁעַת הָאֲרוּחָה
הוּא גִּלְגֵּל אִתָּם שִׂיחָה:
מָה עִסְקָם, בְּאֵיזֶה סַחַר,
וְאֶל־אָן יֵצְאוּ עִם שַׁחַר?
וְסִפְּרוּ יוֹרְדֵי־הַיָּם
לַנָּסִיךְ עַל מַסָּעָם:
כָּל תֵּבֵל רַבָּה עָבַרְנוּ,
בְּסוּסִים טוֹבִים סָחַרְנוּ,
וְהִגַּעְנוּ עַד הֲלוֹם,
בְּשׁוּבֵנוּ לְשָׁלוֹם
חֲזָרָה לְעִיר־הַפֶּלֶךְ
בִּמְדִינַת שָׁלְטָן הַמֶּלֶךְ."
בְּשָׁמְעוֹ אֶת שֵׁם אָבִיו,
סָח הָעֶלֶם הֶחָבִיב:
"נָא יִנְעַם לָכֶם הָאֹרַח,
לְלֹא פֶּגַע, לְלֹא טֹרַח,
וּמִסְרוּ־נָא בְּטוּבְכֶם
בִּרְכָתִי לְמַלְכְּכֶם."
הֵם הֶחְווּ קִדָּה עַד בֶּרֶךְ
וְיָצְאוּ מִיָּד לַדֶּרֶךְ.
הַנָּסִיךְ עַד־מְהֵרָה
שָׁב לַיָּם – לַבַּרְבּוּרָה.
הוּא בִּקֵּשׁ מִן הַכַּשֶּׁפֶת:
“שׁוּב נַפְשִׁי לָעוּף נִכְסֶפֶת…”
וְקִלְּחָה הִיא אֶת כֻּלּוֹ
מֵרֹאשׁוֹ עַד כַּף־רַגְלוֹ,
וּבִן־רֶגַע הֲפָכַתּוּ
לִזְבוּבוֹן – וְחִישׁ נָחַת הוּא
לַסִּפּוּן שֶׁל הַסְּפִינָה
וְנֶחְבָּא שָׁם בְּפִנָה.
רוּחַ קַל עַל יָם דּוֹהֵר
שָׁט אֳנִי בַּיָּם מַהֵר
אֶל הַחוֹף שֶׁל עִיר־הַפֶּלֶךְ
בַּמְּדִינַת שָׁלְטָן הַמֶּלֶךְ –
וְהִנֵּהוּ בָּא אֶל סַף
מְחוֹזֵהוּ הַנִּכְסָף.
לְנוֹסְעָיו פְּגִישָׁה נָכוֹנָה –
מֻזְמָנִים הֵם הָאַרְמוֹנָה,
וְאִתָּם נֶחְפָּז לָעוּט
גִּבּוֹרֵנוּ הַפָּעוּט.
הוּא רוֹאֶה: בִּלְבוּשׁ־תִּפְאֶרֶת,
עִם שַׁרְבִיט וּבַעֲטֶרֶת,
עַל כִּסְּאוֹ יוֹשֵׁב קֵיסָר,
נֶעֱצָב, זָעֵף וָסָר.
הָאוֹרֶגֶת, הַטַּבַּחַת
בְּעֵינָהּ הַמְּנֻפַּחַת
וְ“סַפַּחַת” – כָּל שְׁלָשְׁתָּן
מַבִּיטוֹת בִּפְנֵי שָׁלְטָן.
הוּא כִּבֵּד אוֹרְחָיו בְּיַיִן
וְשָׁאַל אוֹתָם "מֵאַיִן?
אֵי בַּחֶלֶד הֱיִיתֶם?
מֶה חָדָשׁ בּוֹ רְאִיתֶם?
הַשְׁמִיעוּנִי אֵיזֶה פֶּלֶא,
מִמַּסְעֵי־הַיָּם הָאֵלֶּה!"
וְעוֹנִים אוֹרְחָיו כֻּלָּם:
"תַּרְנוּ כָּל אַרְצוֹת עוֹלָם
וְרָאֹה רָאִינוּ פֶּלֶא –
אֵין דּוֹמֶה וְאֵין שָׁוֶה לוֹ"
אִי אֶחָד נִמְצָא בַּיָּם,
עִיר רַבָּה שׁוֹכֶנֶת שָׁם;
מֵרָחוֹק מִשָּׁם נִרְאֶה רַק
פָּז־כִּפּוֹת וְשֶׁפַע יֶרֶק;
אַךְ בַּתָּוֶךְ, תַּחַת עֵץ,
בֵּית־בְּדֹלַח מִתְנוֹצֵץ,
וּסְנָאִי אֶחָד רַב־הֶדֶר
שָׁם יוֹשֵׁב בְּתוֹךְ הַחֶדֶר,
שָׁר שִׁירִים בַּחֲרוּזִים
וּמְפַצֵּחַ אֱגוֹזִים.
תּוֹכֶיהֶם – יָפִים מְאֹד הֵם,
כָּל אֶחָד סַפִּיר אוֹ אֹדֶם,
הַקְּלִפּוֹת – כֻּלָּן זָהָב.
מְשָׁרְתִים לוֹ עֵרֶב־רַב,
וּפָקִיד אֶחָד בָּטוּחַ
מְנַהֵל חֶשׁבּוֹן פִּצוּחַ,
וּמַצְדִּיעַ לַסְּנָאִי
כָּל חַיָּל מֵחֵיל־הָאִי.
מִזָּהָב שֶׁהוּא שׁוֹפֵעַ
הַשִּׁלְטוֹן יוֹצֵק מַטְבֵּעַ,
ואַבְנֵי־הַחֵן אוֹרְזִים
לִגְנִיזָה בְּאַרְגָּזִים.
כָּל הָעָם בִּשְׁעַת הַכֹּשֶׁר
הִתְעַשֵּׁר תַּכְלִית הָעשֶׁר,
וּמוֹשֵׁל־הָאִי מָסַר
בִּרְכָתוֹ לְךָ, קֵיסָר!"
שׁוּב פָּעַר הַמֶּלֶךְ פִּיהוּ –
כֹּה אוֹרְחָיו אוֹתוֹ הִתְמִיהוּ:
"אִם אֶחְיֶה רַק, אֶחֱזֶה
בְּעַצְמִי בָּאִי הַזֶּה."
הָאוֹרֶגֶת, הַטַּבַּחַת
וְגַם סַבְתָּא־הַסַּפַּחַת
מִתְאַמְּצוֹת לַהֲשִׁיבוֹ
מִמַּחְשֶׁבֶת לְבָבוֹ.
הָאוֹרֶגֶת סָחָה: "מַהוּ
פֶּלֶא זֶה שֶׁכֹּה תִּתְמָהוּ?
לֹא חָכְמָה הֵם חֲרוּזִים
וּפִצוּחַ אֱגוֹזִים
וְגִלּוּי סַפִּיר וָאֹדֶם
הַגְּנוּזִים בַּתּוֹךְ מִקֹּדֶם;
בְּכָל אֵלֶּה בִּשְׁבִילִי
אֵין מִשּׁוּם דָּבָר מַפְלִיא.
אַךְ מִפִּי תוּכְלוּ לִשְׁמוֹעַ
עַל פְּלִיאָה שֶׁאֵין כָּמוֹהָ:
יָם מֵצִיף בְּגַעַשׁ רַב
חוֹף שֶׁל אִי מֵעֲבָרָיו;
וּכִכְלוֹת גֵּאוּת גּוֹעֶשֶׁת
נִשְׁאָרִים עַל הַיַּבֶּשֶׁת,
נוֹצְצִים וַהֲדוּרִים,
לָמֶד־גִּימֶל גִבּוֹרִים;
עֲנָקִים יְפֵי־הַתֹּאַר,
חֲזָקִים בְּאוֹן־הַנֹּעַר,
וְאִתָּם גַּם מַצְבִּיאָם,
הַנִּקְרָא אַלּוּף־הַיָּם.
פֹּה אֶפְשָׁר לוֹמַר בְּאֹמֶן:
נֵס דּוֹמֶה בְּשׁוּם מָקוֹם אֵין!"
הָאוֹרְחִים מִתּוֹךְ נִמּוּס,
נִמְנְעוּ מִכָּל פֻּלְמוּס.
הַקֵּיסָר תָּמַהּ לַמַּעַשׂ –
וְגִדְעוֹן זִמְזֵם בְּכַעַס
וְעָקַץ בַּחֲמָתוֹ
עֵין־הַשְּׂמֹאל שֶׁל דּוֹדָתוֹ;
בְּצָוְחָהּ כְּנֶהֱרֶגֶת,
נִסְתַּמְּאָה גַּם הָאוֹרֶגֶת,
וְכָל אִישׁ נֶחְרַד וָקָם
לַעֲשׂוֹת בַּזְּבוּב נָקָם:
"הוֹי אָרוּר, כָּעֵת הִכּוֹנָה:
מוֹת תָּמוּת…" וְהוּא – חַלּוֹנָהּ,
עָף מִבַּעַד לָאֶשְׁנָב
וּמַהֵר הַבַּיְתָה שָׁב.
שׁוּב מַבִּיט גִּדְעוֹן הַיָּמָּה,
שׁוּב רוּחוֹ עָלָיו נִפְעָמָה;
וְהִנֵה הַבַּרְבּוּרָה
שׁוּב נִגְלֵית בְּהִדוּרָהּ.
"רָב־שָׁלוֹם, בֶּן־חֶמֶד! לָמָּה
כֹּה עָצוּב תַּבִּיט הַיָּמָּה?
מָה צָּרָה אוֹ דְּאָגָה
בְּלִבְּךָ נָסְכוּ תּוּגָה?"
וְעוֹנֶה לָהּ בֶּן־הַמֶּלֶךְ:
סוֹד הָעֶצֶב אֲגַלֶּה לָךְ –
עֵז הַחֵשֶׁק בִּלְבָבִי
הֵנָּה פֶּלֶא לְהָבִיא."
הִיא שׁוֹאֶלֶת: “אֵיזֶה פֶּלֶא?”
וְעוֹנֶה הוּא "אֵין דּוֹמֶה לוֹ:
יָם מֵצִיף בְּקֶצֶף רַב
חוֹף שֶׁל אִי מֵעֲבָרָיו;
וּכִכְלוֹת גֵּאוּת גּוֹעֶשֶׁת,
נִשְׁאָרִים עַל הַיַּבֶּשֶׁת,
נוֹצְצִים וַהֲדוּרִים,
לָמֶד־גִּימֶל גִבּוֹרִים.
עֲנָקִים, יְפֵי־הַתֹּאַר,
חֲזָקִים בְּאוֹן הַנֹּעַר,
וְאִתָּם גַּם מַצְבִּיאָם,
הַנִּקְרָא אַלּוּף־הַיָּם."
מְשִׁיבָה הַבַּרְבּוּרָה לוֹ:
"אִם רַק זֹאת לְךָ תִּשְׁאָלָה,
אַל יֵאוּשׁ, נָסִיךְ יַקִּיר –
אֶת הַפֶּלֶא חִישׁ תַּכִּיר.
גִבּוֹרִים אֲשֶׁר שָׁמַּעְתָּ,
הַדָּרִים בַּיָּם לְמַטָּה,
לִי הִנָּם כֻּלָּם אַחִים.
לֵךְ, הַמְתֵּן לְבוֹא אוֹרְחִים."
הַנָּסִיךְ עָלָה מִגְדָּלָהּ
וְסָקַר הַיָּם מִלְמַעְלָה.
וְהִנֵה בְּקֶצֶף רַב
קָם הַיָּם בְּמִשְׁבָּרָיו;
וְכִכְלוֹת גֵּאוּת גּוֹעֶשֶׁת
נִשְׁאֲרוּ עַל הַיַּבֶּשֶׁת,
נוֹצְצִים וַהֲדוּרִים,
לָמֶד־גִּימֶל גִבּוֹרִים.
צַעַד־צַעַד, צֶמֶד־צֶמֶד
צוֹעֲדִים עַלְמֵי־הַחֶמֶד,
וְרֹאשָׁם, גִבּוֹר אַדִּיר,
מַדְרִיכָם לִקְרַאת הָעִיר.
הַנָּסִיךְ מִן הַמִּצְפֶּה רָץ
לְבָרֵךְ צָבָא רַב־מֶרֶץ
וְקִבְּלָם בְּרֹב הָדָר –
וּמַצְבִּיא־הַגְּדוּד אֲמָר:
"בִּי הֵאִיצָה אֲחוֹתֵנוּ
שֶׁנָּבוֹא כֻּלָּנוּ הֵנָּה
בְּנִשְׁקֵנוּ הַצְּבָאִי
לְמִשְׁמַר הָעִיר בָּאִי.
מִדֵּי יוֹם, מִכָּאן וָהָלְאָה,
מִן הַיָּם נֵצֵא לְמַעְלָה
וְנָסֹב אֶת הַחוֹמָה,
עֲרוּכִים לְמִלְחָמָה.
כָּךְ צֻוֵינוּ – וּבֵינְתַּיִם
בִּרְשׁוּתְךָ נַחֲזוֹר לַמַּיִם,
כִּי קָשֶׁה לַנְּשִׁימָה
לָנוּ רֵיחַ־אֲדָמָה."
עַל הַיָּם סוֹבֵב הָרוּחַ
וְדוֹחֵף מִפְרָשׂ מָתוּחַ,
וּסְפִינָה נִשַּׂאתֵ חִישׁ־קַל,
מְדַלְּגָה מַגַּל אֶל גַל.
לְפָנֶיהָ מִצְטַיֶּרֶת
עִיר־עַל־אִי רַבַּת־תִּפְאֶרֶת,
בָּהּ תּוֹתָח יוֹרֶה כַּדּוּר,
לַסְּפִינָה פּוֹקֵד לָסוּר.
הָאוֹרְחִים הִשְׁלִיכוּ עֹגֶן;
הַנָּסִיךְ כִּבְּדָם כְּהֹגֶן,
וּבִשְׁעַת הָאֲרוּחָה
הוּא גִּלְגֵּל אִתָּם שִׂיחָה:
מָה עִסְקָם, בְּאֵיזֶה סַחַר,
וְאֶל־אָן יֵצְאוּ עִם־שַׁחַר?
וְסִפְּרוּ יוֹרְדֵי־הַיָּם
לַנָּסִיךְ עַל מַסָּעָם:
"כָּל תֵּבֵל רַבָּה עָבַרְנוּ,
בְּזָהָב טָהוֹר סָחַרְנוּ
וְהִגַּעְנוּ עַד הֲלוֹם,
בְּשׁוּבֵנוּ בְּשָׁלוֹם
חֲזָרָה לְעִיר־הַפֶּלֶךְ
בַּמְּדִינַת שָׁלְטָן הַמֶּלֶךְ."
בְּשָׁמְעוֹ אֶת שֵׁם אָבִיו,
סָח הָעֶלֶם הֶחָבִיב:
"נָא יִנְעַם לָכֶם הָאֹרַח,
לְלֹא פֶּגַע לְלֹא טֹרַח,
וּמִסְרוּ־נָא בְּטוּבְכֶם
בִּרְכָתִי לְמַלְכְּכֶם."
הֵם הֶחְווּ קִדָּה עַד בֶּרֶךְ
וְיָצְאוּ מִיָּד לַדֶּרֶךְ.
נְסִיכֵנוּ בִּמְהֵרָה
שָׁב לַיָּם – לַבַּרְבּוּרָה.
וְאוֹמֵר הוּא לֵכַּשֶּׁפֶת:
“שׁוּב נַפְשִׁי לָעוּף נִכְסֶפֶת…”
וְשָׁטְפָה הִיא אֶת כֻּלּוֹ
מֵרֹאֹשׁוֹ עַד כַּף־רַגְלוֹ.
וּמִיַּד פְּלָאִים פָּחַת הוּא:
שׁוּב לְחֶרֶק הֲפָכַתּוּ.
וּבִדְמוּת שֶׁל זִבּוֹרָה
הוּא הִגִּיעַ בִּמְהֵרָה
לַסְּפִינָה בַּיָּם, נֶחְבָּא בָּהּ
וְהִפְלִיג לוֹ שׁוּב אֶל אַבָּא.
רוּחַ קַל עַל יָם דּוֹהֵר,
שָׁט אֳנִי בַּיָּם מַהֵר
אֶל הַחוֹף שֶׁל עִיר־הַפֶּלֶך
בִּמְדִינַת שָׁלְטָן הַמֶּלֶךְ –
וְהִנֵּהוּ בָּא אֶל סַף
מְחוֹזֵהוּ הַנִּכְסָף.
לְנוֹסְעָיו פְּגִישָׁה נָכוֹנָה –
מֻזְמָנִים הֵם הָאַרְמוֹנָה,
וְאִתָּם נֶחְפָּז לָעוּט
גִּבּוֹרֵנוּ הַפָּעוּט.
הוּא רוֹאֶה: בִּלְבוּשׁ תִּפְאֶרֶת,
עִם שַׁרְבִיט וּבְעַטֶרֶת,
עַל כִּסְאוֹ יוֹשֵׁב קֵיסָר,
נֶעֱצָב, זָעֵף וָסָר.
הָאוֹרֶגֶת, הַטַּבַּחַת
וְגַם סַבְתָּא־הַסַּפַּחַת
מִסְתַּכְּלוֹת בְּמִי שֶׁבָּא,
וְעֵינֵי שְׁלָשְׁתָּן – אַרְבַּע.
בְּכַבְּדוֹ אוֹרְחָיו בְּיַיִן,
הַקֵּיסָר שׁוֹאֵל: "מֵאַיִן?
אֵי בַּחֶלֶד הֱיִיתֶם?
מֶה חָדָשׁ בּוֹ רְאִיתֶם?
הַשְׁמִיעוּנִי אֵיזֶה פֶּלֶא
מִמַּסְעֵי־הַיָּם הָאֵלֶּה!"
וְעוֹנִים אוֹרְחָיו כֻּלָּם:
"תַּרְנוּ כָּל אַרְצּוֹת עוֹלָם
וְרָאֹה רָאִינוּ פֶּלֶא –
אֵין דּוֹמֶה וְאֵין שָׁוֵה לוֹ:
אִי אֶחָד נִמְצָא בַּיָּם,
עִיר רַבָּה שׁוֹכֶנֶת שָׁם;
מִדֵּי יוֹם הַיָּם בְּקֶצֶב
מְגַלְגֵּל גַּלֵּי־הַקֶּצֶף
וּמֵצִיף בְּגַעַשׁ רַב
חוֹף הָאִי מֵעֲבָרָיו;
וּכִכְלוֹת גֵּאוֹת גּוֹעֶשֶׁת,
נִשְׁאָרִים עַל הַיַּבֶּשֶׁת,
נוֹצְצִים וַהֲדוּרִים,
לָמֶד־גִּימֶל גִבּוֹרִים;
עֲנָקִים יְפֵי־הַתֹּאַר,
חֲזָקִים בָּאוֹן הַנֹּעַר,
וְאִתָּם גַּם מַצְבִּיאָם,
הַנִּקְרָא אַלּוּף־הַיָּם.
הוּא מַצְעִיד עַלְמֵי־הַחֶמֶד
צַעַד־צַעַד, צֶמֶד־צֶמֶד,
עִם הַנֶּשֶׁק הַצְּבָאִי,
מִסָּבִיב לְכָל הָאִי, –
וְלָאֹמֶץ וְלָאֹמֶן
דֻּגְמָתָם בְּשׁוּם מָקוֹם אֵין.
וּמוֹשֵׁל הָאִי מָסַר
בִּרְכָתוֹ לְךָ, קֵיסָר!"
הַקֵּיסָר פָּעַר אֶת פִּיהוּ –
כֹּה אוֹרְחָיו אוֹתוֹ הִתְמִיהוּ;
"אִם אֶחְיֶה רַק, אֶחֱזֶה
בְּעַצְמִי בָּאִי הַזֶּה."
הָאוֹרֶגֶת, הַטַּבַּחַת
לֹא תִּפְצֶינָה פֶּה מִפַּחַד;
רַק פִּי־סַבְתָּא מִתְקַלֵּס:
"זֶהוּ פֶּלֶא? זֶהוּ נֵס?
אֲנָשִׁים יוֹצְאִים מִמַּיִם
וּפוֹסְעִים אַחַת וּשְׁתַּיִם!
אִם אֱמֶת הִיא אוֹ כָּזָב,
לֹא אֶרְאֶה כָּאן פֶּלֶא רַב.
בָּעוֹלָם יֵשׁ פֶּלֶא־יֶתֶר:
בּוֹ חַיָּה בִּנְוֵה־הַסֵּתֶּר,
בַּת־מַלְכָּה יְפֵהפִיָּה
שֶׁמָּשְׁלָהּ עוֹד לֹא הָיָה;
גַּם הַשֶּׁמֶשׁ מִגָּבוֹהַּ
לֹא תָּאִיר בַּיּוֹם כָּמוֹהָ,
וּבַלַּיְלָה – זִיו חִנָּהּ
מַאֲפִיל עַל הַלְּבָנָה;
לְגִזְרַת גּוּפָהּ הוֹד־נֶצַח
וְכוֹכָב מֵאִיר בַּמֵּצַח,
וְצִלְצוּל קוֹלָהּ דּוֹמֶה
לְמִלְמוּל נָהָר הוֹמֶה.
כָּאן אֶפְשָׁר לוֹמַר בְּאֹמֶן:
נֵס דּוֹמֶה בְּשׁוּם מָקוֹם אֵין!"
הָאוֹרְחִים מִתּוֹךְ נִמּוּס
נִמְנְעוּ מִן הַפֻּלְמוּס.
הַקֵּיסָר תָּמַהּ לַמַּעַשׂ –
וְגִדְעוֹן כַּעַס רַב־כַּעַס;
הִרְגִּזַתּוּ הַזְּקֵנָה,
אַךְ רִחֵם הוּא עַל עֵינָהּ.
הוּא בָּחַר אֵפוֹא לְיַעַד
אֶת אַפָּהּ שֶׁל הַמִּרְשַׁעַת,
וְעַל חֹטֶם הַפְּגוּעָה
צָץ כַּדּוּר־אֲבַעְבּוּעָה.
הַנָּשִׁים צָוְחוּ־הֵילִילוּ:
"הוֹי, הוֹשִׁיעוֹ! הוֹי, הַצִּילוּ!
זִבּוֹרָה – יְצוּר נוֹרָא!
צוּדוּ אֶת הַזִּבּוּרָה!
כָּכָה! כָּכָה! הַךְ וּפְגַע בָּהּ!"
וּנְסִיכֵנוּ עָף אֶשְׁנַבָּה –
וְחָזַר לוֹ אֶל הָאִי
בִּנְתִיבוֹ הַחֲשָׁאִי.
שׁוּב מַבִּיט הוּא דֹּם הַיַּמָּה,
שׁוּב נָפְשׁוֹ עָלָיו נִזְעָמָה.
וְהִנֵּה עַד־מְהֵרָה
מוֹפִיעָה הַבַּרְבּוּרָה.
"רַב־שָׁלוֹם נָסִיךְ! אַךְ לָמָּה
שׁוּב עָצוּב תַּבִּיט הַיָּמָּה?
מָה צָּרָה אוֹ דְּאָגָה
בְּלִבְּךָ נָסְכוּ תּוּגָה?"
וְעוֹנֶה הוּא לַקּוֹסֶמֶת"
"לְכָל אִישׁ נִתְּנָה בַּת־צֶמֶד,
רַק אֲנִי מִבֵּין כֻּלָּם –
אֵין בַּת־זוּג לִי בָּעוֹלָם!"
–“וְלִבְּךָ – לְמִי, בֶּן־חֶמֶד?”
–"מְסַפְּרִים לִי כִּי קַיֶּמֶת
בַּת־מַלְכָּה יְפֵהפִיָּה,
שֶׁמָּשְׁלָהּ עוֹד לֹא הָיָה;
גַּם הָשֶּׁמֶשׁ מִגָּבוֹהַּ
לֹא תָּאִיר בַּיּוֹם כָּמוֹהָ,
וּבַלַּיְלָה זִיו חִנָּהּ
מַאֲפִיל עַל הַלְּבָנָה;
לְגִזְרַת גּוּפָהּ הוֹד־נֶצַח
וְכוֹכָב מֵאִיר בַּמֵּצַח,
וְצִלְצוּל קוֹלָהּ דּוֹמֶה
לְמִלְמוּל נָהָר הוֹמֶה.
וְאוּלָם, אִמְרִי־נָא שֶׁמָּא
אֵין אֱמֶת בְּזֶה הַשֵּׁמַע?"
הִרְהֲרָה הַבַּרְבּוּרָה
וְחִיְכָה לוֹ וְאָמְרָה:
"זוֹ אֱמֶת, נָסִיךְ־בֶּן־חֶמֶד,
בַּת־מַלְכָּה כַּזֹּאת קַיֶּמֶת,
אַךְ זְכוֹר נָא: אֵשֶׁת־חֹק –
לֹא כְּפָפָה שֶׁקַּל לִזְרוֹק.
וְעַל־כֵּן לְךָ אָעוּצָה:
אַל תָּחוּשׁ וְאַל תָּאוּצָה!
טוֹב לִשְׁקוֹל הֵיטֵב כָּעֵת
מִלִּפְחוֹז וְהִתְחָרֵט."
הַנָּסִיךְ אוֹתָה שִׁסֵּעַ
וְהִתְחִיל לְהִשָּׂבֵעַ
כִּי חָשַׁב הוּא עַל הַכֹּל,
וּמֹחוֹ הֵיטִיב לִשְׁקוֹל,
וְנַפְשׁוֹ בְּעֹז נִמְשֶׁכֶת
אֶל אוֹתָהּ עַלְמָה לָלֶכֶת:
הוּא יִנְדּוֹד לִקְצֵה־עוֹלָם
לַמָּקוֹם אֲשֶׁר הִיא שָׁם.
אָז הִיא חֶרֶשׁ נֶאֱנָחָה:
“לֹא נָסִיךְ חָבִיב” – הִיא סָחָה –
"לֹא תִּרְחַק הַהֲלִיכָה,
כִּי אֲנִי הַנְּסִיכָה."
הִיא הִשִּׁיקָה בַּכְּנָפַיִם
וּפָרְחָה מֵעַל לַמַּיִם,
אַחַר־כָּךְ הִנְמִיכָה עוּף
וְיָרְדָה בִּסְבַךְ הַסּוּף.
וּפִתְאֹם עֵינֵי הָעֶלֶם
סֻנְוְרוּ מִנֹּגַהּ צֶלֶם
בַּת־מַלְכָּה שֶׁזִּיו חִנָּהּ
מַאֲפִיל עַל הַלְּבָנָה;
לַגִּזְרָה שֶׁלָהּ הוֹד־נֶצַח
וְכוֹכָב מֵאִיר בַּמֵּצַח,
וְצִלְצוּל קוֹלָהּ דּוֹמֶה
לְמִלְמוּל נָהָר הוֹמֶה.
הוּא חָבַק בְּחֹם־הַנֹּעַר
כַּלָּתוֹ יְפַת־הַתֹּאַר,
וְהוֹלִיךְ אֶת הָרִיבָה
אֶל אִמּוֹ הַחֲבִיבָה.
שָׁם כָּרַע בִּרְכַּיִם: "חֹנִּי,
אִמָּא, בֵּן מָסוּר כָּמוֹנִי,
כִּי מָצָאתִי לִי רַעְיָה,
שֶׁמָּשְׁלָהּ עוֹד לֹא הָיָה.
אִם רוֹצָה מִלְּבַד הַבֵּן אַתְּ
בַּת טוֹבָה וְנֶאֱמֶנֶת,
מַהֲרִי נָא לְבָרֵךְ
זִוּוּגִי בְּבִרְכָתֵךְ!"
וְהָאַם דְּמָעוֹת שׁוֹפֶכֶת –
אֶת הַזּוּג הִיא מְבָרֶכֶת:
"אֵל יִשְׁלַח לְמַחְמַדֵּי
טוּב וָאֹשֶׁר עַד־בְּלִי־דַי!"
וְגִדְעוֹן עוֹד בּוֹ בָּעֶרֶב
לִנְתִינָיו עָרַךְ מִשְׁתֶּה רַב,
וּבְנָשְׂאוֹ חֶמְדַּת־נַפְשׁוֹ,
מְחַכֶּה לְבֵן – יוֹרְשׁוֹ.
עַל הַיָּם סוֹבֵב הָרוּחַ
וְדוֹחֵף מִפְרָשׂ מָתוּחַ,
וּסְפִינָה נִשֵּׂאת חִישׁ־קַל,
מְדַלְּגָה מִגַּל אֶל גַל.
הִיא עַל אִי אֶחָד עוֹבֶרֶת
וְעָלָיו יֵשׁ עִיר־תִּפְאָרֶת;
בָּהּ תּוֹתָח יוֹרֶה כַּדּוּר,
לַסְּפִינָה פּוֹקֵד לָסוּר.
הָאוֹרְחִים הִשְׁלִיכוּ עֹגֶן;
הַנָּסִיךְ כִּבְּדָם כְּהֹגֶן,
וּבִשְׁעַת הָאֲרוּחָה
הוּא גִּלְגֵּל אִתָּם שִׂיחָה:
מְה עִסְקָם, בְּאֵיזֶה סַחַר,
וְאֶל־אָן יֵצְאוּ עִם־שַׁחַר?
וְסִפְּרוּ יוֹרְדֵי הַיָּם
לַנָּסִיךְ עַל מַסָּעָם:
"כָּל תֵּבֵל רַבָּה עָבַרְנוּ,
בִּסְחוֹרוֹת שׁוֹנוֹת סָחַרְנוּ,
וְהִגַּעְנוּ עַד הֲלוֹם
בְּשׁוּבֵנוּ בְּשָׁלוֹם
חֲזָרָה לְעִיר־הַפֶּלֶךְ
בַּמְּדִינַת שָׁלְטָן הַמֶּלֶךְ."
בְּשָׁמְעוֹ אֶת שֵׁם אָבִיו,
סָח הָעֶלֶם הֶחָבִיב:
"נָא יִנְעַם לָכֶם הָאֹרַח,
לְלֹא פֶּגַע, לְלֹא טֹרַח,
וְהַזְכִּירוּ בְּטוּבְכֶם
לְשָׁלְטָן אֲדוֹנֵיכֶם,
כִּי לָבוֹא הִבְטִיחַ הֵנָּה
וְלֹא בָּא אֵלָי עֲדֶנָה."
הֵם הִפְלִיגוּ נֶחְפָּזוֹת –
וְגִדְעוֹן בְּפַעַם זֹאת
לֹא לִוָּה אוֹתָם בַּשַּׁיִט,
עִם אִשְׁתּוֹ נִשְׁאַר בַּבַּיִת.
רוּחַ קַל עַל יָם דּוֹהֵר
שָׁט אֳנִי בַּיָּם מַהֵר
אֶל הַחוֹף שֶׁל עִיר־הַפֶּלֶךְ
בִּמְדִינַת שָׁלְטָן הַמֶּלֶךְ –
וְהִנֵּהוּ בָּא אֶל סַף
מְחוֹזֵהוּ הַנִּכְסָף.
לְנוֹסְעָיו פְּגִישָׁה נָכוֹנָה –
מֻזְמָנִים הֵם הָאַרְמוֹנָה.
שָׁם בְּכֶתֶר מְעֻטָּר,
עַל כִּסְאוֹ יוֹשֵׁב קֵיסָר;
הָאוֹרֶגֶת, הַטַּבַּחַת
וְגַם סַבְתָּא־הַסַּפַּחַת
מִסְתַּכְּלוֹת בְּמִי שֶׁבָּא,
וְעֵינֵי שְׁלָשְׁתָּן – אַרְבַּע.
בְּכַבְּדוֹ אוֹרְחָיו בְּיַיִן,
הַקֵּיסָר שׁוֹאֵל: "מֵאַיִן?
אֵי בַּחֶלֶד הֱיִיתֶם?
מֶה חָדָשׁ בּוֹ רְאִיתֶם?
הַשְׁמִיעוּנִי אֵיזֶה פֶּלֶא
מִמַּסְעֵי־הַיָּם הָאֵלֶּה!"
וְעוֹנִים אוֹרְחָיו כֻּלָּם:
"תַּרְנוּ כָּל אַרְצּוֹת עוֹלָם
וְרָאֹה רָאִינוּ פֶּלֶא –
אֵין דּוֹמֶה וְאֵין שָׁוֵה לוֹ:
אִי אֶחָד נִמְצָא בַּיָּם,
עִיר רַבָּה שׁוֹכֶנֶת שָׁם;
מִבַּחוּץ עֵין־זָר תִּרְאֶה רַק
פָּז־כִּפּוֹת וְשֶׁפַע יֶרֶק;
אַךְ בַּתָּוֶךְ, תַּחַת עֵץ,
בֵּית־בְּדֹלַח מִתְנוֹצֵץ,
וּסְנָאִי אֶחָד רַב־הֶדֶר
שָׁם יוֹשֵׁב בְּתוֹךְ הַחֶדֶר,
שָׁר שִׁירִים בַּחֲרוּזִים
וּמְפַצֵּחַ אֱגוֹזִים.
תּוֹכֶיהֶם – יָפִים מְאֹד הֵם,
כָּל אֶחָד סַפִּיר אוֹ אֹדֶם,
הַקְּלִפּוֹת – כֻּלָּן זָהָב.
וְשׁוֹמְרִים לוֹ עֵרֶב־רַב,
עוֹד פְּלִיאָה: הַיָּם בְּקֶצֶב
מְגַלְגֵּל גַּלֵּי־הַקֶּצֶף
וּמֵצִיף בְּגַעַשׁ רַב
חוֹף הָאִי מֵעֲבָרָיו;
וּכִכְלוֹת גֵּאוֹת גּוֹעֶשֶׁת,
נִשְׁאָרִים עַל הַיַּבֶּשֶׁת,
נוֹצְצִים וַהֲדוּרִים,
לָמֶד־גִּימֶל גִבּוֹרִים;
עֲנָקִים יְפֵי־הַתֹּאַר,
חֲזָקִים בָּאוֹן הַנֹּעַר,
וְאִתָּם גַּם מַצְבִּיאָם,
הַנִּקְרָא אַלּוּף־הַיָּם.
וְלָאֹמֶץ וְלָאֹמֶן
דֻּגְמָתָם בְּשׁוּם מָקוֹם אֵין.
וְלִנְסִיךְ־הָאִי רַעְיָה –
בַּת־מַלְכָּה יְפֵהפִיָּה,
גַּם הָשֶּׁמֶשׁ מִגָּבוֹהַּ
לֹא תָּאִיר בַּיּוֹם כָּמוֹהָ,
וּבַלַּיְלָה זִיו חִנָּהּ
מַאֲפִיל עַל הַלְּבָנָה.
כָּל הָעָם שָׁם חַי בְּרֶוַח,
וּמוֹשְׁלָם זוֹכֶה לְשֶׁבַח.
הוּא שָׁלַח לְךָ בְּרָכָה,
וּבִקֵּשׁ לְהַזְכִּירְךָ
כִּי לָבוֹא לְשָׁם הִבְטַחְתָּ
וַעֲדַיִן לֹא הָלַכְתָּ."
כָּאן הַמֶּלֶךְ חִישׁ הוֹצִיא
צָו־מַסָּע לְשַׁר־הַצִּי.
הָאוֹרֶגֶת, הַטַּבַּחַת
וְגַם סַבְתָּא הַסַּפַּחַת
הִתְאַמְּצוּ לַהֲשִׁיבוֹ
מִמַּחְשֶׁבֶת לְבָבוֹ.
אַךְ תַּקִּיף שָׁלְטָן הַפַּעַם.
הוּא נוֹזֵף בָּהֶן בְּזַעַם
וְשׁוֹאֵל בְּרֹב קִצְפּוֹ:
"מִי שַׁלִּיט אֶצְלֵנוּ פֹּה?
עוֹד הַיּוֹם נֵרֵד הַיָּמָּה.
גָּם אַתֶּן תַּפְלֵגְנָה שָׁמָּה!"
בָּאַרְמוֹן יוֹשֵׁב גִּדְעוֹן
וְצוֹפֶה מִן הַחַלּוֹן:
כָּל הַיָּם – כִּרְאִי שָׁטוּחַ,
אֵין בּוֹ גַּל וְאֵין בּוֹ רוּחַ;
אַךְ לְפֶתַע בַּמֶּרְחָב
אֳנִיּוֹת רָאוּ עֵינָיו;
אֶל הָאִי כָּל אֵלֶּה שָׁטוּ,
וּצְמַרְמֹרֶת אֲחָזַתּוּ.
הוּא קָפַץ כִּנְשׁוּךְ־נָחָשׁ
וְצָעַק בְּקוֹל נִרְגָּשׁ:
"הוֹי אִשְׁתִּי וְאִמָּא, בֹּאנָה,
אֹצְנָה־רֹצְנָה הַחַלּוֹנָה:
הֵן הַצִּי הַזֶּה מֵבִיא
אֶל בֵּיתֵנוּ אֶת אָבִי!"
הִתְרַגְשׁוּת כָּל לֵב תּוֹקֶפֶת.
הַנָּסִיךְ תָּפַס מִשְׁקֶפֶת
ורוֹאֶה כִּי גַּם הָאָב
מִשְׁקַפְתּוֹ כִּוֵּן אֵלָיו;
הָאוֹרֶגֶת, הַטַּבַּחַת
וְגַם סַבְתָּא־הַסַּפַּחַת
בְּצִדּוֹ שֶׁל הַקֵּיסָר,
מִסְתַּכְּלוֹת בְּנוֹף מוּזָר.
תּוֹתָחִים הִשְׁמִיעוּ רַעַם,
פַּעֲמוֹן – קוֹל הֹלֶם־פַּעַם,
וְגִדְעוֹן, מְאֹד נִרְגָּשׁ,
אֶת אָבִיו בַּחוֹף פָּגַשׁ,
עִם נְשֵׁי־הָרֶשַׁע יַחַד
וְעִם סַבְתָּא־הַסַּפַּחַת,
וְלִוָּם מִבְּלִי הָעִיר
שׁוּם דָּבָר, אֶל תּוֹךְ הָעִיר.
אַרְמוֹנוֹ הִרְהִיב כָּל עַיִן.
מוּל פִּתְחוֹ בָּרְקוּ כְּלֵי־זַיִן –
וְנִגְלוּ, טוּרִים־טוּרִים,
לָמֶד־גִּימֶל גִבּוֹרִים;
עֲנָקִים יְפֵי־הַתֹּאַר,
חֲזָקִים בָּאוֹן־הַנֹּעַר,
וְאִתָּם גַּם מַצְבִּיאָם
הַנִּקְרָא אַלּוּף־הַיָּם.
הַמָּבוֹא הָיָה פָּתוּחַ;
בֶּחָצֵר, בְּצֵל אַשּׁוּחַ,
שַׁר סְנָאִי בַּחֲרוּזִים
וּפִצֵּחַ אֱגוֹזִים.
כָּל אֶגוֹז שֶׁהוּא בַּפֶּה שָׂם
אֶבֶן־חֵן פָּלַט בְּקֶסֶם,
והָאָרֶץ לְפָּנָיו
מְכֻסָּה קְלִפּוֹת־זָהָב.
בָּא שָׁלְטָן הַמֶּלֶךְ הָלְאָה –
וְהִנֵּה יָרְדָה מִלְמַעְלָה
נְסִיכָה יְפֵהפִיָּה,
שֶׁכָּמוֹהָ אֵין שְׁנִיָּה;
לְגִזְרַת גּוּפָהּ הוֹד־נֶצַח
וְכוֹכָב מֵאִיר בַּמֵּצַח.
הִיא תּוֹמֶכֶת בֶּחָמוֹת –
וְעֵינֵי שָׁלְטָן קָמוֹת…
וְלִבּוֹ דָפַק לְפֶתַע:
"הוֹי, נָסִיךְ, אֶת מִי הֵבֵאתָ?
הַאֻמְנָם? – וְהוּא הִזִּיל
מֵעֵיְנָיו דְּמָעוֹת שֶׁל גִּיל.
מְחַבֵּק אִשְׁתּוֹ וּבְנוֹ הוּא,
מְאֻשָּׁר מֵאֵין כָּמוֹהוּ,
וְיוֹשְׁבִים הֵם לַשֻּׁלְחָן
הַמָּלֵא כִּבּוּד מוּכָן.
הָאוֹרֶגֶת, הַטַּבַּחַת
וְגַם סַבְתָּא־הַסַּפַּחַת
הִתְחַבְּאוּ וְלֹא יָצְאוּ
עַד אֲשֶׁר אוֹתָן מָצְאוּ.
כָּל שְׁלָשְׁתָּן הוֹדוֹ בַּפֶּשַׁע
וְחִכּוּ לִגְמוּל־הָרֶשַׁע,
אַךְ מִגֹדֶל הַשִּׂמְחָה
כָּל חֶטְאָן הָרַב נִמְחָה.
גַּז וְנָס יָגוֹן וָעֹגֶם,
וְגִדְעוֹן צִוָּה לִקְרוֹא גַּם
אֶת הָעָם, וְכָל דִּכְפִין
בָּא – וְשָׁב בְּגִלּוּפִין.אֱלוֹקִים
אֲנִי רוֹצֶה שֶׁתַּשְׁאִיר מַהַקּוֹרוֹנָה בָּעוֹלָם,
אֶת הַחֻופּוֹת הַקְּטַנּוֹת בְּחַצְרוֹת הַבָּתִּים,
אֶת הַשְּׁכֵנִים שֶׁשָּׁרִים יַחַד כָּל עֵרֶב מֵהַמִּרְפָּסוֹת
בִּמְקוֹם לִהְיוֹת בְּאַיְיפוֹן,
אֶת הַהוֹרִים שֶׁקָּמִים כָּל בּוֹקֶר לַיְּלָדִים וְלֹא לְקַרְיֵירָה,
אֶת הַזּוּגוֹת שֶׁנִּמְצָאִים יַחַד גַּם בְּבִידּוּד,
וְאֵת אֵלּוּ שֶׁמִּתְגַּעְגְּעִים לְחִיבּוּק פָּשׁוּט,
לִלְחִיצַת יָד אֲרֻוכָּה,
כְּבִישִׁים עִם פָּחוֹת פְּקָקִים, אֲוִויר נָקִי עִם פָּחוֹת עָשָׁן ,שַׁבָּתוֹת שְׁקֵטוֹת
וּבָתִּים מְלֵאִים בְּבִילּוּי,
שְׂכֹּל הָעוֹלָם יִידָּבֵק
בָּוִירוּס הַמְּקָרֵב הַזֶּה הַמְּנַקֶּה הַזֶּה הַמְּטַהֵר הַזֶּה,
שֶׁל יְמֵי הַקּוֹרוֹנָה…הִרְהוּרִים בְּמִדְבַּר יְהוּדָה
צָף כִּמְכֻשָּׁף בְּפָנִים לוֹהֲטוֹת עַל מַיִם שַׁמְנוּנִיִּים.
יַם הַמֶּלַח, יַם בְּרֵאשִׁית.
צוּקֵי מוֹאָב מְלֵאֵי הוֹד, מַעֲבִירִים בִּי רֶטֶט מִקְרָאִי.
וַאֲנִי נִזְכָּר בִּמְעָרַת קוּמְרָאן,
שָׁם נָזִיר עוֹטֵה לָבָן אוֹחֵז קֻלְמוּס,
גָּנַז בְּחֶרְדַת קֹדֶשׁ מְגִלַּת קְלָף בְּכַד חֶרֶס.
בֵּין אוֹר לְחֹשֶׁךְ, אֲנִי חוֹשֵׂף מַלְתָּעוֹת בְּחִיּוּךְ שֶׁל כָּרִישׁ.
מִתְרַפֵּק עַל הָרֶגַע.
שׁוֹכֵחַ מִמָּה שֶׁהָיָה, מִתְעַלֵּם מִמָּה שֶׁיִּהְיֶה.
טַבְּעוֹת מַיִם מִתְפַּשְּׁטוֹת סָבִיב.
צְלִילֵי מֵיתָר רַכִּים,
סִימְפוֹנְיַת הָרוּחַ הַחַמָּה, מִצְּפוֹן מַעֲרָב.
הַשֶּׁבֶר הַנָּמוּךְ בָּעוֹלָם,
מְרַפֵּא אֶת שִׁבְרֵי נִשְׁמָתִי.
אֲנוּסִים
דּוֹמֶה בַּעֲלִי לְפָר, מְעוֹרֵר בִּי קֶבֶס וְתִעוּב.
עַל מִשְׁכָּבִי בַּלֵּילוֹת, חוֹלֶמֶת עָלַיִךְ יָפָתִי.
לִבִּי יוֹצֵא אֵלַיִךְ כִּרְסִיסֵי טַל זוֹהֲרִים.
הַגִּידִי לִי, אֵיכָה נִחְיֶה, כְּזוּג נָשִׁים אוֹהֲבוֹת.
מַיִם רַבִּים לֹא יוּכְלוּ לְכַבּוֹת אֶת אַהֲבָתֵנוּ.
עַזָּה כַּמָּוֶת אַהֲבָתִי לָךְ וְקָשָׁה כִּשְׁאוֹל קִנְאָה.
רֵיחַ גּוּפֵךְ בְּנַפְשִׁי, בֵּין שָׁדַיִךְ אָלִין.
הַפַּרְדֵּס נָעוּל, הָבָה נֵלֵךְ, וְאֵרַשְׂתִּיךְ לִי לְעוֹלָם.
וְהַחוֹתֶנֶת מְצִיצָה מִן הַחֲרַכִּים, וּמְגַלָּה אֶת סוֹדָן.
כּוֹכַב הַשַּׁחַר זוֹהֵר וְאוֹר נוֹצֵץ מֵחַלּוֹן בֵּית הַמִּדְרָשׁ.
לוֹמֵד הָאַבְרֵךְ, "וַיִּרְקֹד הַשָּׂטָן לְפָנָיו, וַיְפַתֵּהוּ לַחְטֹא".
בַּסֵּתֶר שׁוֹמֵר בְּחֵיקוֹ תְּמוּנַת עַלְמָה.
מֵלִיט פָּנָיו כְּשָׁקוּעַ בְּדַרְכָּהּ שֶׁל תּוֹרָה.
בֵּין דַּפֵּי הַתַּלְמוּד קָנְתָה לִילִית אֶת מְקוֹמָהּ.
מַבְעִירָה חֲלָצָיו, וְאֵינָהּ מַרְפָּה.
בְּחֶרְדַת קֹדֶשׁ, מַרְעִיד אֶת כַּף יָדוֹ, וְגוֹמֵר.
חֶרֶשׁ מֵגִיחַ רַב מַשְׁגִּיחַ.
וְקֶרִי בְּיַד הַמַּתְמִיד.
שׁוּבִי אֵלַי שׁוּלַמִּית, שׁוּבִי וְאֶחֱזֶה בָּךְ.
קוּמִי יָפָתִי וְנָרוּץ הַרְחֵק מִכָּאן.
לְסוּסָתִי בְּרִכְבֵי פַּרְעֹה, דִּמִּיתִיךְ.
גַּע בְּחַמּוּקַי, בִּצְרוֹר הַמֹּר שֶׁלִּי, אֲהוּבִי.
וְאָז מְצָאוּם שׁוֹמְרֵי הַצְּנִיעוּת.
גִּדּוּל
אֵין מַדְרִיךְ לַמָּוֶת.
סְבִיבוֹ כֻּלָּם בְּרִיאִים.
הוּא מְשַׁיֵּט סַהֲרוּרִי וְסוֹעֵר.
תָּאִים מְחַבְּלִים בְּגוּפוֹ.
הוֹרְסֵי תָּכְנִיּוֹת.
יוֹצֵא לְמַסָּע, מֵכִין אֶת מוֹתוֹ.
קוֹל פְּנִימִי מִתּוֹכוֹ, מַעֲמִיד פָּנִים כְּמַאֲמִין.
גִּדּוּל פִּרְאִי.
חוֹלֶה בָּא חוֹלֶה הוֹלֵךְ וְהַסַּרְטָן נִשְׁאָר.
הַמְּטֻפָּל מְמַקֵּד זַעֲמוֹ בָּעוֹלָם.
רֹאשׁ הַמַּחְלָקָה מֵכִין אוֹתוֹ כְּפַג תֹּקֶף.
בַּמִּשְׂרָד תִּיק חָדָשׁ נִפְתָּח.
אוֹנְקוֹלוֹג, מוֹדֵד אֶת הַגֹּדֶל.
הֵמָטוֹלוֹג, בּוֹחֵן אֶת תְּנוּעַת הַפֶּרֶא.
הַקַּרְדְּיוֹלוֹג פּוֹלֵשׁ בְּהַדְמָיָה.
הַפָּתוֹלוֹג, מְאַבְחֵן אֶת מְסֻכָּנוּתוֹ.
הַתָּאִים נֶחְלָקִים לְטוֹבִים וְרָעִים.
"סַרְטָן אָרוּר, רוֹצֵחַ.
נַעֲלִים אוֹתְךָ גִּדּוּל.
נְכַוֵּץ אוֹתְךָ בִּפְצָצָה כִימִית.
נְשַׁבֵּשׁ חַיֶּיךָ בְּטִיל בִּיּוֹלוֹגִי.
אַךְ אַתָּה לֹא בַּבַּיִת.
מִתְגּוֹרֵר בְּדִירָה חֲדָשָׁה.
הַיּוֹם בְּרֵאָתוֹ שֶׁל מַר עָשָׁן.
מָחָר בְּרִקְמַת עוֹר שֶׁל גְּבֶרֶת שֶׁמֶשׁ."
קְרִינָה, זִהוּם אֲוִיר.
עוֹבֵר בְּתוֹרָשָׁה, מִבַּיִת לְבַיִת.
אַךְ מִישֶׁהוּ שָׁם, רוֹצֶה שֶׁאֵעָלֵם.
אַרְמוֹנוֹתַי וַחֲלוֹמוֹתַי נִמְחָקִים.
צִלּוּם אַחֲרוֹן שֶׁל זִכָּרוֹן.
מַשֶּׁהוּ שֶׁיִּשָּׁאֵר אַחֲרַי.
מִבְחַר גִּדּוּלִים.
גַּל עֵד
צֶמֶד אָהוּב, גַּל עֵד.
בָּבַת עַיִן שְׁלִישִׁית.
שְׁתֵּי דִּמְעוֹת דָּם, לוֹחֲשׁוֹת, כְּגַלֵּי יָם.
דִּמְעָה אַחַת מְגַלָּה, דִּמְעָה שְׁנִיָּה עֵדָה.
עַמּוּד אֵשׁ בְּנִשְׁמָתִי, גַּלְגַּל הַחַיּוּת בְּגוּפִי.
חֲוָיַת קִיּוּמִי הָאַחֵר, הָרוֹאֶה אֶת הַנּוֹלָד,
מַעְבֹּרֶת מַחְשַׁבְתִּי, מְצַוָּה: עַד כָּאן.
מְלַוָּה אוֹתִי.
כְּשֶׁהַכֹּל קוֹרֵס, הַמֵּת חַי.
עֵין גַּל עֵד, שְׁלִישִׁית,
מִקְלַעַת שֶׁמֶשׁ, הַכּוֹחַ,
מִשְׁמַר גְּבוּלוֹתַי,
מַזְהִירָה, תִּהְיֶה מְאֻזָּן.
לְעוֹלָם לֹא תִּהְיֶה לְבַד.
גִּלְגּוּלִים
עוֹמֵס עַל גַּבִּי חוֹתָם מְקֻלָּל.
נֶאֱבָק בַּיִּסּוּרִים.
מַחְשִׁיךְ עֵינַי מִלִּרְאוֹת פְּצָעַי.
מְזַהֶה מַגֵּפָה, לֹא מְחַסֵּן אֶת עַצְמִי.
מַחְבִּיא מַרְבְּצֵי דֹּמֶן, וְנוֹפֵל,
בּוֹדֵד עַל בַּקְבּוּק קוֹנְיָאק.
בַּמִּטָּה, מִתְכַּרְבֵּל כְּקִפּוֹד, כְּעֻבָּר בְּעַרְסָל.
חוֹלֵם, בּוֹהֶה, מוֹשֵׁךְ רַגְלַיִם.
סְגֹל עַפְעַפַּיִם בְּמַבָּט מְצֹעָף,
זִכְרוֹנִי שׁוֹקֵעַ, וַאֲנִי עוֹטֶה שִׁרְיוֹן.
מִתְרַחֵק לְבוּעַת שַׁלְוָה.
דֵּמֶנְצְיָה מַחְזִירָה אוֹתִי בְּגִלְגּוּל מְחֻדָּשׁ.
נוֹשֵׁף בּוּעוֹת סַבּוֹן.
כֹּה שָׂמֵחַ, עַל כָּל נִפּוּחַ בָּלוֹן.
גְּשָׁרִים וּשְׁקָרִים
רוֹבֵץ עַל גֶּשֶׁר רָעוּעַ מִיְּסוֹדוֹ.
זוֹחֵל כְּנָחָשׁ בִּסְבַךְ שְׁקָרִים.
גּוֹלֵשׁ כְּעִוֵּר, לְשִׂיחַ חֵרְשִׁים.
הַגֶּשֶׁר בְּשִׁפּוּעַ חַד. אֵימְתָנִי.
לֹא נוֹרָא, אֲנִי מִתְנַחֵם, רַק עוֹד שֶׁקֶר אֶחָד.
וּבוֹדֶה מִתּוֹכִי סִפּוּר דִּמְיוֹנִי.
נִתְפַּסְתִּי בְּשֶׁקֶר אֶחָד, סִדְרָתִי.
"צֵא מֵחַיַּי שַׁקְרָן".
הִיא אוֹמֶרֶת.
וַאֲנִי לֹא מוֹדֶה.
וְהִיא לֹא מַאֲמִינָה.
הַגֶּשֶׁר עָלָיו רָבַצְתִּי נִשְׁבָּר.
"אוֹתִי מְשַׁקְּרִים רַק פַּעַם אַחַת, שָׂרַפְתָּ הַכֹּל".
הִיא חוֹזֶרֶת.
"לֵךְ תָּקִים קֶשֶׁר חָדָשׁ, מֵעֵבֶר לַנָּהָר עִם אַחֶרֶת".
וַאֲנִי נִשְׁבָּע.
"אֵלֵךְ יָשָׁר, אֶקְבֹּר אֶת שְׁקָרַי, אִוָּלֵד מֵחָדָשׁ".
הִיא נוֹעֶצֶת עֵינַיִם.
"אַף לְעַצְמְךָ אַתָּה מְשַׁקֵּר, נִכְלֵאתָ בְּמַעְגַּל שְׁקָרֶיךָ".
וְאָז מְסַכֶּמֶת.
"רַכֶּבֶת הַכַּחַשׁ, דָּרְסָה לָנֶצַח אֶת אַהֲבָתִי".
גַּשָּׁשִׁית אִינְטִימִית
הוֹלְכֵי הָרָכִיל כִּנּוּ אוֹתָהּ נַעֲרַת מַקְהֵלָה זְנוּתִית.
בְּעֵינַי תְּמוּנָתָהּ מוּאֶרֶת.
לֹא שָׁמַעְתִּי. לֹא רָאִיתִי. מָחַקְתִּי.
שְׁטוּף מְזִמָּה וְזִמָּה, עֵינַי צָבְעוּ אוֹתָהּ כִּקְדוֹשָׁה.
עָטַפְתִּי אֶת כֻּלָּהּ בְּהִתְרַגְּשׁוּת.
בְּזִכְרוֹנִי נוֹתְרָה רַק תַּאֲוָתִי.
וְשִׁיר אֶחָד שֶׁאָהֲבָה.
בִּפְגִישָׁתֵנוּ הָאַחֲרוֹנָה הִיא בָּרְחָה.
חָתְרָה לַחוֹף בִּדְמָעוֹת.
לְלֹא מִלָּה, לְלֹא הֶסְבֵּר, נֶעֶלְמָה מֵחַיַּי.
הַחְלָפַת מְסִלָּה
בְּמִדְרוֹן שִׁירֵי הָעַצְבוּת,
עֵינַי מְחַפְּשׂוֹת נְקֻדּוֹת אוֹר.
מִתְבּוֹנֵן בְּסֵפֶל הַקָּפֶה, בְּפִסְלִי הָאַחֲרוֹן,
בְּצִיּוּר נְדִידַת הַצִּפּוֹרִים, שֶׁצִּיַּרְתִּי מִזְּמַן,
מִסְתַּכֵּל בַּחֹרֶשׁ מִבַּעַד לַחַלּוֹן.
פְּרֶלוּד לִפְסַנְתֵּר שֶׁל שׁוֹפֶּן.
מֵאֵט אֶת הַצְּלִילָה לְיַם תּוֹדַעְתִּי.
הָרַכֶּבֶת שֶׁל תּוֹכִי בּוֹחֶרֶת מַסְלוּל חָדָשׁ.
בּוֹקַעַת מִתַּחְתִּית נִשְׁמָתִי לִמְסִלָּה עִלִּית.
לְפָנַי נִפְרָשׂ עוֹלָם אֲמִתִּי.
מַרְאֶה מוּחָשִׁי וּמְחֻדָּד, מֵפִיחַ בִּי כּוֹחַ.
חַיִּים מִחוּץ לָעַצְמִי הַמְּיֻסָּר.
מִבְחַר יְצִירוֹת הַטֶּבַע.
הֵרַמְתִּי רֹאשִׁי וְשָׁפַר גּוֹרָלִי.
מְחֻבָּר לָעוֹלָם הַזֶּה, מְקַבֵּל אֶת עַצְמִי.
לְהָפִיג אֶת תְּלָאוֹתַי, לְוַתֵּר עַל אַהֲבַת הַסֵּבֶל.
לְהִתְמַזֵּג עִם הַטֶּבַע.
נָטַשְׁתִּי זְמַנִּית נִשְׁמָתִי וְנַפְשִׁי.
מִיָּד אָשׁוּב.
מַמְרִיא דּוֹאֶה וְנוֹחֵת כְּצִפּוֹר.
נוֹדֵד בִּשְׁמֵי אַרְצִי בְּעוֹנוֹת מַעֲבָר.
טוֹב לִי, וְרַע, יָפֶה לִי, וּמְכֹעָר.
בְּעוֹלָמִי לֹא קָדוֹשׁ וְלֹא מְעֻנֶּה.
רַק הָרִגּוּשׁ.
בְּעוֹלָמִי, גּוּף וּנְשָׁמָה יַחְדָּו.
סוֹף סוֹף, תִּקְוָה.
הָיוּ יָמִים. אֱמוּנוֹת שָׁוְא
רַק בַּסְּרָטִים, הַטּוֹב מְנַצֵּחַ אֶת הָרַע.
בְּחַיַּי, הַטּוֹבִים אֵינָם מְנַצְּחִים.
יֶשְׁנָם רוֹדְפֵי כָּבוֹד, שֶׁמֵּהֶם, הַכָּבוֹד לֹא בּוֹרֵחַ.
אַהֲבָה לֹא מְנַצַּחַת. וּפּוּדֶל הַנּוֹבֵחַ, לְעִתִּים גַּם נוֹשֵׁךְ.
"כְּמוֹ צִפּוֹר אַתְּ חָפְשִׁיָּה", לֹא מַכִּיר כָּזוֹ.
גְּבָרִים אָכֵן בּוֹכִים, וְלֹא רַק בַּלַּיְלָה,
גַּם בְּצָהֳרֵי הַיּוֹם.
נָשִׁים, נְסִיכוֹת וּמְלָכוֹת, אֵינָן הַשָּׁחֹר שֶׁל הָעוֹלָם.
צְעִירִים? הָעוֹלָם לֹא שַׁיָּךְ לָהֶם.
רְאוּ אוֹתִי.
"אֵל מָלֵא רַחֲמִים, בְּחַרְתָּנוּ מִכָּל הָעַמִּים".
הֲבָלִים.
כֶּסֶף לֹא עוֹנֶה עַל הַכֹּל, וְהַבְּרִיאוּת, אֵין יוֹדֵעַ.
גַּם אַחֲרֵי מוֹת קְדוֹשִׁים,
לֹא פָּסַקְתִּי לְהַאֲמִין בָּאַגָּדוֹת.
מְטַפְטֵף לִסְפוֹג מוֹחִי, אֱמוּנוֹת שָׁוְא לָרֹב.
הִתְבּוֹנְנוּת
הַכֹּהֶנֶת הַגְּדוֹלָה יוֹרָה בָּלִיסְטְרָאוֹת.
הַנִּכְבָּשִׁים, סוֹפְגִים כָּל אֶבֶן בְּחֶדְוָה.
צִמְצוּם, רָצוֹן וְחֹסֶר.
הָאֱלוֹהוּת מְפַנָּה מְקוֹמָהּ.
הַמַּעְגָּל מֵרִיעַ לִכְבוֹדָהּ,
וְלִבִּי נוֹטֶה לְפַנּוֹת מָקוֹם.
מוֹחִי טָרוּד בְּצִמְצוּם גִּרְעוֹן עוֹבֵר וָשָׁב.
חֲסִידֵי הַהִתְבּוֹנְנוּת, עוֹלִים בְּדֶרֶךְ הַקֹּדֶשׁ.
וּלְנִשְׁמָתִי, הַבִּינָה לֹא חוֹדֶרֶת.
אֵינִי מִתְמַזֵּג עִם עֵדֶר עוֹבְדֵי הָאֱלִיל.
דַּרְכִּי סְלוּלָה רֶגֶשׁ,
לִבִּי זָב דָּם וְחוֹמֵל.
דֶּרֶךְ עֵינֵי הַכֹּהֶנֶת הַגְּדוֹלָה, אֵינִי רוֹאֶה חַיִּים.
אַף לֹא חַלּוֹן לַנְּשָׁמָה.
בְּגִלְגּוּל הַנְּשָׁמוֹת, אֶשָּׁאֵר אָדָם.
מַדּוּעַ זֶה אֶדְמֶה לְאֵל נְקָמוֹת?
"וַיְהִי הָאָדָם לְנֶפֶשׁ"
לְקוֹל תְּרוּעַת זַעֲקָתָהּ: "עֲזֹב אוֹתִי לְנַפְשִׁי".
קִירוֹת לִבִּי נִשְׁאֲבוּ.
צַעֲרָהּ כֹּה עָמֹק.
חָרֵד לְמוֹתֵךְ.
מִשְׁתּוֹקֵק לַעֲזֹר, לְהוֹשִׁיט יָד.
מַבָּטָהּ מִסְתַּכֵּם בְּשָׁלוֹשׁ מִלּוֹת מַפְתֵּחַ.
"עֲזֹב אוֹתִי לְנַפְשִׁי".
הִיא חוֹסֶמֶת כָּל נָתִיב,
וּמִפְלַס צַעֲרָהּ עוֹלֶה.
וַאֲנִי נוֹצֵר לְשׁוֹנִי, מַרְגִּיעַ.
וּפוֹתֵחַ זְרוֹעוֹתַי.
כְּבוּלָה, לְלֹא תְּשׁוּבָה, גַּם נַפְשִׁי נִדְבְּקָה בַּמּוּעָקָה.
חוֹצֶה קַו וּמְהַרְהֵר, "הִתְרַחֵק. שְׁאַף אֲוִיר".
כַּמָּה פָּשׁוּט לְהָבִין אֶת רְצוֹנָהּ,
לְהִתְבּוֹדֵד לְלֹא הַפְרָעָה.
שָׁלוֹשׁ מִלּוֹת מַפְתֵּחַ, "קָצָה נַפְשָׁהּ מִסּוֹבְבִים".
זָקֵן פֹּה וָשָׁם
לְפִי מִדַּת הַדִּין, וּבְחַסְדּוֹ שֶׁל אֵל.
שְׁנֵי זְקֵנִים, שׁוֹכְנִים בְּבֵית יִשְׂרָאֵל.
סְבִיב עֵינֵיהֶם טַבְּעוֹת זִקְנָה.
זָקֵן הָאַדְמוֹ"ר, רִבּוֹן עוֹלָם קָטָן.
חֲסִידָיו, בְּחִיל וּרְעָדָה.
יְלַקְּקוּ אֶת שְׁאֵרִית סְעוּדָתוֹ.
"מָתַי לְהַפְרִישׁ תְּרוּמָה לָרַב"?
"מָה לַעֲשׂוֹת, בְּנִי סוֹרֵר וְאִשְׁתִּי מָרְדָה"?
"עוּץ לִי כְּבוֹדוֹ. שִׁדּוּךְ שֶׁל לַמְדָן לְבִתִּי".
כְּבוֹד הָרַב.
בְּמֶרְחַק נְגִיעָה.
זָקֵן עִוֵּר לְמֶחֱצָה, שׁוֹכֵן לְיַד הַמִּשְׁתָּנָה.
בְּלוּי סְחָבוֹת, חֲסַר שִׁנַּיִם, כִּפְרִי רָקוּב.
אֵין אִישׁ שׁוֹאֵל לַעֲצָתוֹ.
קַבְּצָן לְלֹא שֵׁם. דָּחוּי וּמֻשְׁפָּל.
צֶדֶק, חֶסֶד וֶאֱמֶת, לַנִּבְרָא הָאֻמְלָל?
הָרַב הַגָּדוֹל מֵת פִּתְאוֹם.
אָצִיל הַנֶּאֱצָל גַּם בְּמוֹתוֹ.
מִילְיוֹן חֲסִידִים בְּמַסַּע הַלְּוָיָה.
וְהַזָּקֵן נוֹתַר בְּבָשְׁתּוֹ.
דּוֹמֵעַ בְּשׁוּרַת צַדִּיקִים שֶׁמֵּתוּ לְפָנָיו.
חֲלוֹמוֹתַי
צוֹלֵל בְּתוֹךְ הַלֹּא מוּדָע.
מִתְפַּתֵּל, נֶאֱבָק וְזוֹעֵם.
בּוֹרֵר בְּגַחֲלֵי עָבָר לוֹחֲשׁוֹת.
מְחַפֵּשׂ אַחַר אוּד עָשֵׁן.
כַּמָּה קָשֶׁה לִזְכֹּר.
כַּמָּה קַל לִי לִשְׁכֹּחַ.
חֲלוֹמוֹת.
כְּסֵפֶר כָּרוּךְ, כְּיוֹמָן.
הַיְשֵׁר מִמַּעֲמַקֵּי חֲלוֹמוֹתַי.
אֲנִי מִתְכַּנֵּס, אֲנִי מִשְׁתַּנֶּה, מְיַסֵּר.
אֶת עַצְמִי.
מַבְעִיר בְּתוֹכִי, אַהֲבָה תִּעוּב.
מְכוֹנָה לִשְׁטִיפַת נוֹיְרוֹנִים.
שׁוֹאֶבֶת מִבְּשָׂרִי מִבְחַר רְעָלִים.
שַׁחַר מַפְצִיעַ, מַכֶּה בִּי שׁוּב.
עֵרָנוּת אֲחוּזַת דִּבּוּק.
כְּעֶבֶד נִרְצָע אֲנִי לַחֲלוֹמִי.
כְּעֶבֶד לַאֲדוֹנוֹ, אֶשְׂרֹד כָּל כְּאֵב.
לֵילוֹת וַחֲלוֹמוֹת.
חֲצִי הַתֹּרֶן
מִסְדָּר יַעֲבֹר לְדֹם, חֲצוֹצְרָה תָּרִיעַ.
הַדֶּגֶל לַחֲצִי תֹּרֶן.
אֵל מָלֵא רַחֲמִים.
נֻסְחָה מְנַצַּחַת.
יִתְגַּדַּל וְיִתְקַדַּשׁ שְׁמֵהּ רַבָּא.
מַטְּחֵי כָּבוֹד שֶׁל כִּתַּת הַיּוֹרִים.
מוּתָגֵי הִתְמוֹדְדוּת עִם אֵבֶל וּפְרֵדָה.
טֶכֶּס הַנָּחַת זֵרִים.
מֵפִיג אֶת הַמּוּעָקָה.
שֵׁם. דַּרְגָּה. נוֹלַד. נִפְטַר.
מוֹפֵת.
כֻּלָּם הוֹלְכִים.
לְבַסּוֹף נוֹתַר רַק דֶּגֶל הַלְּאֹם.
מוֹדָעָה: נָפַל בְּעֵת מִלּוּי תַּפְקִידוֹ.
צַהַ"ל. רַב. הַחַזָּן הַצְּבָאִי.
מְמַלְּאִים אֶת חוֹבָתָם.
מָחָר יוֹם חָדָשׁ, טֶכֶּס חָדָשׁ.
חָלָל אַחֵר, אֲבֵלִים אֲחֵרִים.
כָּל שֶׁנּוֹתַר הוּא הָאֵל.
בַּצַּר לִי מוֹחִי פּוֹקֵד לְהוֹרִיד לַחֲצִי תֹּרֶן.
רוֹוֵחַ לִי, מוֹחִי מַעֲלֶה שׁוּב לְרֹאשׁ הַתֹּרֶן.
מְוַתֵּר עַל הַשִּׁבְעָה, עַל הָאַזְכָּרָה.
מְוַתֵּר עַל פְּסִיכוֹלוֹג, עַל חֶרְדַת הַנְּטִישָׁה.
מְדַלֵּג עַל טִפּוּל נוֹגֵד חֲרָדָה וְדִכָּאוֹן.
אַבְרֵכִים בְּתַשְׁלוּם יִתְפַּלְּלוּ לְעִלּוּי הַמֵּת.
צְפִירַת עֶרֶב יוֹם הַזִּכָּרוֹן.
רִקּוּד בְּסוֹפוֹ.
טִלְטוּלִים
רַעַשׁ הַמַּסּוֹק מַחְזִיר אוֹתִי לָאֵשׁ.
זִכְרוֹן הַפִּנּוּי מִשְּׂדֵה הַקְּרָב.
צַפְרִירִים, מְרוֹמְמִים אֶת רוּחִי,
מְשִׁיבִים לִי רוּחַ, אֶת תּוּגַת הַשִּׂמְחָה.
רֵיחַ הַגַּלִּים, סוֹעֵר וְקוֹצֵף,
מְפִיחִים בִּי חַיִּים וְיִרְאַת קֹדֶשׁ.
סִיּוּר בְּמִינְכֶן הַמְּמֹרֶקֶת,
הוֹפֵךְ לִי לְסִיּוּט מִתְמַשֵּׁךְ.
כָּאן, צָרְחוּ "זִיג הַיְל" בְּיָדַיִם מוּנָפוֹת.
כָּתְבוּ עַל כָּל קִיר: יְהוּדִים הַחוּצָה.
בֵּית בִּירָה בְּקֶרֶן רְחוֹב.
פָּנִים אֲדֻמִּים, שׁוֹאֲבִים לְתוֹכָם בִּירָה ושְׁנַאפְּס.
הֵם שׁוֹאֲגִים גֶּרְמָנִית.
הַזְּקֵנָה הַמְּדַדָּה מוּלִי, צָעֲדָה כָּאן פַּעַם בְּטֵרוּף הִיטְלֶרָאִי.
זְקוּפָה עִם דָּם טָהוֹר,
סוֹחֵר הָאָמָּנוּת הַתַּרְבּוּתִי.
כֵּן, הַהוּא עִם הַמִּקְטֶרֶת, בַּחֲנוּת הָעַתִּיקוֹת.
זֶה שֶׁפָּשַׁט עַל נִכְסֵי הַיְּהוּדִים,
זֶה שֶׁבָּזַז צִיּוּרִים מִבָּתֵּי שְׁכֵנָיו.
תְּמוּנַת יֶלֶד יְהוּדִי, בְּמִצְחִיָּה מְרֻפֶּטֶת.
מֵרִים יָדָיו, פּוֹחֵד וְכָנוּעַ.
אוֹתָהּ לֹא אֶשְׁכַּח.
לִבִּי יוֹצֵא, לִשְׁקִיעַת הַשֶּׁמֶשׁ בַּיָּם שֶׁל יָפוֹ.
לַזְּרִיחָה, לְמַשַּׁב רוּחַ שַׁחַר, שֶׁל הָרֵי יְרוּשָׁלַיִם
מַסּוֹק נוֹחֵת בְּבֵית הַחוֹלִים בִּבְאֵר שֶׁבַע.
לֶחֶם
הַכְּרַךְ סוֹאֵן בְּפִיחַ שָׁחֹר.
עֲשַׁן אֶגְזוֹזִים מִסָּבִיב.
מוּל בֵּיתִי יֶשְׁנוֹ הֵיכַל מַאֲפִים,
מַדִּיף נִיחוֹחַ שִׁיפוֹן עִם אֱגוֹזִים.
אֵי שָׁם, בְּאֹהָלִים.
מִדְבָּר שָׁלֵו וְעָשָׁן שֶׁל קוֹצִים.
שָׁם, יֵשׁ עֵינַיִם שְׁחֹרוֹת, עֱלִי וּמַכְתֵּשׁ.
וְאִשָּׁה מְכֻנֶּסֶת, כּוֹתֶשֶׁת חִטָּה, כְּבָר אַלְפֵי שָׁנִים.
יָדַיִם מְצֻלָּקוֹת מְקַמְּחוֹת, לָשׁוֹת בָּצֵק בַּיְּשִׁימוֹן.
לְלֹא בּוּטִיק, לְלֹא מַדְּפֵי מַאֲפִים, אַף לֹא בְּהֵיכָל.
מוֹצִיאָה לֶחֶם מִן הָאָרֶץ.
מַחֲלַת אַרְכִיב
בֶּן שְׁמוֹנָה יָמִים.
מוֹהֵל.
סַכִּין מִילָה,
מִסְפָּרַיִם,
שְׁפוֹפֶרֶת מְצִיצָה,
מָגֵן עֲטָרָה,
מַפְרִיד,
מַשְׁחֶזֶת,
עֶרְכַּת בְּרִית.
הַמּוֹהֵל לוֹבֵשׁ לָבָן.
הַמִּילָה הִיא סֵדֶר מוֹפְתִי.
תְּחִלָּה חִתּוּךְ הָעָרְלָה בְּסַכִּין.
פְּרִיעָה, בְּצִפֹּרֶן אֲגוּדָל,
הַפְשָׁלַת קְרוּם בֵּין הָעֲטָרָה וְהָעָרְלָה.
מַלֵּא פֶּה בִּמְעַט יַיִן.
אֶצְבַּע טְבוּלַת יַיִן בַּפֶּה.
לְטִשְׁטוּשׁ.
תִּינוֹק צוֹרֵחַ בִּכְאֵב.
מְצִיצָה, דַּם תִּינוֹק בְּפִי מוֹהֵל.
אִסְפְּלָנִית וְכַמּוֹן לְחִטּוּי.
מַזָּל טוֹב, יְהוּדִי עִם חוֹתֶמֶת כָּשֵׁר.
הָאֵם בּוֹכָה. הַקָּהָל צוֹהֵל.
סִימָן רִאשׁוֹן בָּאַרְכִיב הֻטְבַּע.
אַתָּה יְהוּדִי? שָׁאֲלָה אֵלִיזַבֶּט.
פַּעַם רִאשׁוֹנָה שֶׁאֲנִי רוֹאָה פִּין שֶׁל יְהוּדִי.
זֶה נִרְאֶה כְּמוֹ כֶּתֶר, מֻנָּח עַל רֹאשׁ מֶלֶךְ.
אֵלִיזַבֶּט נֶחְמָדָה, אֲבָל הָיוּ אֲחֵרִים:
חֶלְאָה יְהוּדִית, גַּנָּב יְהוּדִי, הֲרַסְתֶּם אֶת הָאֱנוֹשׁוּת.
פֶּרְוֶרְסְיָה, יִהוּד וּפוֹבְּיָה.
אֵין סוֹף.
מִשְּׁמוֹנָה יָמִים וְעַד לְרֶגַע זֶה.
הָאַרְכִיב נִצְחִי וְסוֹפִי.
"מִי כָּמוֹךָ", בְּאָדֹם
הַצֶּבַע בְּצִיּוּרַי, זוֹעֵק, מַאֲדִים וּמַסְמִיק.
מֵאַהֲבָה, נְקָמָה, וּפַחַד.
הַשָּׁמַיִם, הַיָּם וְהַשֶּׁמֶשׁ, בְּאָדֹם.
אַף הַמָּוֶת לֹא שָׁחֹר.
אָדֹם הוּא.
הָעֵץ הַיָּרֹק, עַד צַמַּרְתּוֹ אָדֹם.
הַכַּלָּה, הָאַבִּיר עַל הַסּוּס, אָדֹם.
הַפּוּדֶל הַלָּבָן, מַפְחִיד כְּאָדֹם.
לוּ אַף יִהְיֶה זֶה חָתוּל שָׁחֹר,
לְמַזָּלוֹ, אֶצְלִי הוּא אָדֹם.
יִהְיֶה הַגֶּזַע שָׁחֹר, צָהֹב אוֹ לָבָן.
אֶצְלִי, דָּמָם אָדֹם.
בְּמִזְבַּח בֵּית מִקְדָּשִׁי,
פָּרָה אֲדֻמָּה מְטַהֶרֶת בְּדָמָהּ, אֶת הַמָּרָה הַשְּׁחֹרָה.
בְּצַוָּאָתִי, אֲצַוֶּה לִמְרֹחַ אֶת גּוּפִי.
מִכַּף רֶגֶל עַד רֹאשׁ,
בְּאַדְמַת אוֹכְרָה אֲדֻמָּה.
מִלַּת מַפְתֵּחַ
מְיַחֵל לְמִלָּה, לְבִטּוּי לוֹהֵט.
מִלָּה שֶׁתַּסְגִּיר מַבָּט, תָּצִיף אֶת הָרֶגֶשׁ.
מַשֶּׁהוּ.
"צָנַח זַלְזַל, נָשַׁל הַפְּרִי, יִפְרַח אָבִיב",
רְסִיסֵי בְּיָאלִיק אוֹ אַף מַגָּע שֶׁל בְּרֵכְט.
לֹא אוֹצָר גָּנוּז, אַף לֹא מֵעֵבֶר לְהָרֵי הַחֹשֶׁךְ.
רַק מַפְתֵּחַ לַלֵּב הַקַּשּׁוּב לְעָצְמַת הַמִּלִּים.
מִלִּים כְּקוּרְנָס הַמַּכֶּה עַל סַדַּן הַנֶּפֶשׁ.
לְכָל לֵב נָעוּל, אֵי-שָׁם יֵשׁ מַפְתֵּחַ מִלּוּלִי.
כָּל אָדָם וּמִלּוֹתָיו שֶׁלּוֹ.
"סַבָּבָּה, בְּכֵּיף" אָמַר לִי נַעַר.
אֵלּוּ הַמִּלִּים עֲבוּרוֹ.
אַךְ עֲבוּרִי, מִלַּת מַפְתֵּחַ אֵינָהּ מוֹתִירָה שִׁיר נְטוּל תְּחוּשָׁה.
שְׁרִיר לִבִּי, מִשְׁתַּמֵּשׁ בְּחֵלֶק מוֹחִי הַיְּמָנִי.
יוֹצֵר בִּי שִׁיר.
מַכָּה מְשַׁחְרֶרֶת
נוֹהֵג בְּדַרְכִּי אֶל הָאֹפֶל.
מְחַפֵּשׂ פֶּתֶק מְקֻמָּט עִם מִסְפָּר.
מְאֻבָּן, רוֹעֵד, מְמַלְמֵל, לוֹעֵס וְגוֹמֵעַ.
מְסָרֵב לִבְלֹעַ.
יֶלֶד חוֹלֵם, רוֹצֶה לִהְיוֹת כְּבָר גָּדוֹל.
אִישׁ, רוֹצֶה לִגְדֹּל יוֹתֵר וְיוֹתֵר.
מִתְבַּשֵּׂם מֵרֵיחָם שֶׁל חֲבוּרַת כְּרַסְתָּנִיִּים.
הַמְּגַלְגְּלִים מִזְוָדוֹת לַמָּטוֹס.
צוֹפֶה בַּכּוֹכָבִים דֶּרֶךְ טֵלֶסְקוֹפּ רַב מַרְאוֹת.
רַק בְּכוֹכָבִי שֶׁלִּי אֵינִי צוֹפֶה.
חָנוּט וּמְעֻנָּב פּוֹסֵעַ לְמִגְדַּל בָּבֶל.
רוֹקֵחַ תַּחְבּוּלוֹת, זוֹמֵם מְזִמּוֹת כְּסוּמָא.
בְּתוֹךְ מַלְתְּעוֹת הַשְּׁאוֹל.
וּמַרְעוֹם מַפְעִיל בְּקִרְבִּי תּוֹבָנָה.
מִטְעָן מְנַפֵּץ לִרְסִיסִים אֶת בֵּית הַתַּעְתּוּעִים.
פָּנִים אֶל פָּנִים, בְּעִמּוּת עִם עַצְמִי, נוֹשַׁעְתִּי.
מְכַוֵּן לֹעַ תּוֹתָח, לִפְנֵי שְׂרָרָה וְיֻהֲרָה.
אֲלֻמַּת הָאוֹר הַנִּתֶּזֶת מִלֹּעַ הַתּוֹתָח,
מְבַעֶרֶת מִתּוֹכִי אֶת הָרַעַל הַסָּפוּג בְּעַצְמוֹתַי.
חָזַרְתִּי.
מִלְחֶמֶת שׁוּק
זוֹ דַּרְכּוֹ שֶׁל עוֹלָם.
רְכוּשָׁנוּת בְּכָל מְחִיר.
אַשְׁלָיָה הַמּוֹכֶרֶת אַשְׁלָיָה.
קָנִיבָּלִיזְם, דַּרְוִינִיזְם.
נוֹכֵל מֻרְשֶׁה, עוֹשֵׁק מֻרְשֶׁה, נוֹשֶׁה מֻרְשֶׁה.
סוֹחֵר דָּמִים וּמֵרִיץ מְנָיוֹת.
מַלְבִּין הוֹן וּמַפְקִיעַ שְׁעָרִים.
שׁוּק אָפֹר וְשׁוּק שָׁחֹר.
רִבִּית קְצוּצָה וְהַלְוָאַת בָּלוֹן.
הֶסְדֵּר חוֹבוֹת, פּוֹשֵׁט רֶגֶל.
חֲדַל פֵּרָעוֹן, פּוֹשֵׁט יָד.
מְעֻקָּלִים וּשְׁקוּפִים.
עֲלוּת, תּוֹעֶלֶת, רֶוַח הֶפְסֵד.
תַּאֲוָה, תַּחֲרוּת וְנִצּוּל.
חֶמְלָה?
מַעֲבָרִים
מַבָּטִי הַנִּפְעָם נוֹדֵד לְיַם הַכּוֹכָבִים.
מְחַפֵּשׂ בַּיְּקוּם הוֹכָחָה לְקִיּוּם אֱלוֹהִי.
מְצַיֵּר אֶת גּוּפִי, מֵרַגְלַי עַד כִּפַּת רֹאשִׁי.
וְאֵינִי מוֹצֵא אֶת יְדֵי הַבּוֹרֵא בִּבְרִיאָתִי.
שְׂפִּינוֹזָה: הַטֶּבַע הוּא הָאֱלוֹהִים.
הַקַּבָּלָה: שֹׁרֶשׁ הַנְּשָׁמָה אֱלוֹהִי.
אַיְנְשְׁטֵיְן: קַיָּם כּוֹחַ עֶלְיוֹן תְּבוּנִי.
וְהוֹסִיף, אֱלוֹהִים לֹא מְשַׂחֵק בְּקֻבִּיּוֹת.
אֶדְגָּר קֵיְסִי: הָאָדָם, הוּא עָרוּץ שֶׁל אֶנֶרְגְּיָה אֱלוֹהִית.
אֲנִי: עֲדַיִן שׁוֹלֵל קִיּוּמוֹ שֶׁל אֵל.
עִם עֲלוֹת הַשַּׁחַר, עִם תַּרְמִיל וְרוֹבֶה,
יוֹצֵא חָרֵד, בְּלֵב כָּבֵד, לְשֵׁרוּת מִלּוּאִים.
בְּרוּרְיָה הַשְּׁכֵנָה נִצֶּבֶת עַל מִרְפֶּסֶת.
קוֹלָהּ מְהַדְהֵד מִמַּעַל,
יִשְׁמֹר עָלֶיךָ אֱלוֹהִים.
בַּת קוֹל וּשְׁמָהּ בְּרוּרְיָה.
עֵינַי דּוֹמְעוֹת וְלִבִּי פּוֹעֵם.
בִּזְכוּתֵךְ בְּרוּרְיָה מִשְּׁכוּנַת גְּאֻלָּה בִּירוּשָׁלַיִם.
עַכְשָׁו אֲנִי יוֹדֵעַ.
רוּחַ אֱלוֹהִית מְרַחֶפֶת מֵעָלַי.
מַעֲקָפִים
תְּלוּלִית עָפָר פּוֹרַחַת. יְרוּשָׁלַיִם שֶׁל יַלְדוּת.
הֶעָבָר מַעֲלֶה בִּי תְּמוּנַת נִיצוֹץ חַיִּים בְּתוּלִי זוֹהֶרֶת.
רִקּוּד צָמוּד עִם מִילִי,
עוֹבֵר לְרִקּוּד עַם מִירִי.
עַל הַפָּטֵפוֹן מִתְנַגְּנִים צְלִילָיו שֶׁל מַיְק בְּרַנְט.
"הָנִיחִי לִי לֶאֱהֹב אוֹתָךְ".
אֲנִי אוֹהֵב וְנִשְׁבָּר, שִׂיחָה וּבֶכִי.
אֲנִי מַשְׁפִּיל מַבָּט, מִתְחַנֵּן.
אֲנִי הוֹלֶכֶת, צֵא מֵחַיַּי.
אֲנִי פְּגוּעָה, לֹא מַאֲמִינָה יוֹתֵר.
יִסּוּרֵי אַהֲבַת נְעוּרִים.
הִיא בּוֹרַחַת וַאֲנִי רוֹדֵף אַחֲרֶיהָ,
רַק הַפַּעַם, יִהְיֶה שִׁנּוּי.
כָּךְ אֲנִי מַבְטִיחַ.
וְלִבִּי אוֹמֵר אֶת דְּבָרוֹ.
מִתּוֹךְ הַכְּאֵב נוֹלָד שִׁיר, נִצַּן חַיּוּת נוֹבֵט,
עוֹקֵף אֶת שְׁרִיר הַלֵּב.
הַלֵּב אֵינוֹ רַק שְׁרִיר, עוֹרֵק כְּלִילִי סָתוּם.
אַדְמָתִי בּוֹעֶרֶת בְּאַרְגָּמָן לוֹהֵט.
גַּעְגּוּעַ רוֹמַנְטִי מִשְׁתַּחְרֵר מִדַּם לִבִּי.
שִׁיר.
מִשְׂחָקִים
יֶלֶד וְאָבִיו בַּחֲנוּת צַעֲצוּעִים.
"אֲנִי רוֹצֶה רוֹבֶה".
"נִרְאֶה כְּמוֹ רוֹבֶה אֲמִתִּי".
יֶלֶד מְשַׂחֵק בְּרוֹבֵה צַעֲצוּעַ, יוֹרֶה בְּחָבֵר.
הֶחָבֵר נוֹפֵל, מֵנִיעַ אֶת רַגְלָיו וְרֹאשׁוֹ.
הַיּוֹרֶה: "אַתָּה מֵת, אָסוּר לְךָ לָזוּז".
הָאֵם: "לְהַפְסִיק לְשַׂחֵק, בּוֹאוּ לֶאֱכֹל".
יֶלֶד חַי וְיֶלֶד מֵת, אוֹכְלִים לֶחֶם, שׁוֹתִים שׁוֹקוֹ.
לְחַיָּל נִפְלַט כַּדּוּר.
חֲדָשׁוֹת: "חַיַּל צַהַ"ל פָּלַט כַּדּוּר וְהָרַג אֶת חֲבֵרוֹ".
הָאֵם הַבּוֹכָה: "לִבֵּנוּ עִם מִשְׁפַּחַת הֶחָלָל".
הָאָב: "טְרָגֶדְיָה נוֹרָאָה לִשְׁתֵּי הַמִּשְׁפָּחוֹת".
מ.צ.ח: "כַּדּוּר נִפְלַט כְּתוֹצָאָה מִמִּשְׂחָק בְּנֶשֶׁק".
אַרְצוֹת הַבְּרִית:
"יֶלֶד בֶּן 4 נָטַל רוֹבֶה וְיָרָה לַמָּוֶת בַּחֲבֵרוֹ".
הָאָב: "לֹא מֵבִין אֵיךְ זֶה קָרָה? הוּא יֶלֶד טוֹב.
הַנֶּשֶׁק הָיָה תָּלוּי עַל קִיר".
הָאֵם: "הִזְעַקְתִּי מִיָּד אֶת כּוֹחוֹת הַבִּטָּחוֹן".
חֲדָשׁוֹת:
"יָרָה בְּגָמָל".
"יָרָה בְּכֶלֶב".
"יָרָה בְּאָחִיו".
"יָרָה בְּעַצְמוֹ".
"יָרָה בָּרֹאשׁ".
"יָרָה בָּרֶגֶל".
"יָרָה בְּנַהַג מוֹנִית".
"יָרָה בַּטֶּסְטֶר".
הַשֶּׁמֶשׁ זוֹרַחַת וְשׁוֹקַעַת.
הַמִּטְוָח מַמְשִׁיךְ.
פּוֹרְטְרֵטִים
בַּגָּלֶרְיָה בְּלוֹנְדוֹן חַשְׁתִּי בְּחִילָה.
רָאִיתִי צִיּוּרִים שֶׁל מְפֻרְסָמִים.
וִיקְטוֹרְיָה, מַלְכָּה שֶׁהִיא תְּמוּנָה.
לֹא אָדָם.
פּוֹרְטְרֵט לְלֹא הַבָּעָה.
מַקִּיפִים אוֹתִי רָאשִׁים, חֶלְקָם לֹא אֱנוֹשִׁיִּים.
גָּלֶרְיַת הַחַיִּים.
חֲתֻנָּה, עוּגָה עִם חָתָן וְכַלָּה.
מִתַּחַת לַחֻפָּה, דְּיוֹקָן כָּפוּל.
מוֹרָן וּשְׂנִיר נִשָּׂאִים.
תְּמוּנוֹת מִטַּיֶּלֶת, שְׁבִירַת הַכּוֹס.
גָּלֶרְיָה הַמֻּצֶּגֶת בָּאַלְבּוֹם, פּוֹרְטְרֵטִים נוֹסָפִים.
וְהֵם מִתְמוֹגְגִים בַּהֲנָאָה.
בַּדֶּרֶךְ עָבַרְתִּי דֶּרֶךְ כְּפָר נִדָּח.
תְּמוּנַת פַּרְצוּף עֲנָק, קִדְּמָה אֶת פָּנַי.
רֹאשׁ הַכְּפָר מְעֻנָּב וּמְמֻשְׁקָף.
מַבִּיט בִּי.
"תָּמִיד אֶהְיֶה רֹאשׁ".
"חָשׁוּב לִי לָדַעַת מִי אַתָּה".
"שֶׁתִּבְחַר בַּפּוֹרְטְרֵט שֶׁלִּי".
בְּבֵית קָפֶה אֲנִי מֻקָּף בְּפָנִים.
"קָפֶה פּוֹרְטְרֵט".
צַיָּדִים מִטִּבְעָם
צִפּוֹר מְשַׁיֵּט בְּשַׁלְוָה בַּשָּׁמַיִם.
צַיַּד הָעוֹפוֹת, שָׁם לְמַטָּה בַּשָּׂדֶה, דָּרוּךְ.
בְּצִמְאוֹן דָּם מְכַוֵּן אֶת קְנֵה הָרוֹבֶה.
לוּ הָיָה בְּיָדִי עָצְמַת הַכִירוּרְג.
לְנַתֵּחַ רֹאשׁ צְמֵא דָּם.
לַחְקֹר כְּמֻמְחֶה, כָּל תָּא,
עָנָף, גֶּזַע, אֻנּוֹת, וּקְלִפָּה.
שֶׁל אוֹתוֹ הַלּוֹחֵץ עַל הַהֶדֶק.
אוֹתוֹ מְקַפֵּד הַחַיִּים.
דּוֹאֶה מַטָּה כְּצִפּוֹר, אֶל הַלֹּא נוֹדַע.
יְדֵי הָאָדָם מְגֹאָלוֹת בְּדָם.
צָדִים מִטִּבְעָם, צִפּוֹר וְאָדָם.
צֵרוּפִים
הַיּוֹם וְאֶתְמוֹל הָרוּחַ מְעַנֶּגֶת.
אֶתְמוֹל וְהַיּוֹם בְּרוּחַ נְכָאִים.
לֹא מוֹחֵק אֶת הֶעָבָר, לֹא שׁוֹכֵחַ.
מְאֹהָב בַּמּוּעָקָה, בַּחֲרָדָה.
שׁוֹקֵעַ בְּמַעֲמַקֵּי תּוֹדַעְתִּי.
מְפַלֵּס לִי דֶּרֶךְ וּמַתְחִיל מֵחָדָשׁ.
לִבִּי נוֹטֶה לִתְחוּשׁוֹת אַשְׁמָה.
מְסָרֵב לַהֲדֹף אֶת רִגְשׁוֹתַי.
לֹא אַדְחִיק מוּעָקָה אוֹ כְּאֵב.
אַף לֹא אֹמַר כִּי אֵין שְׁלִיטָה.
מְטַפֵּל בְּעַצְמִי.
מְחַפֵּשׂ אֶת הַדֶּרֶךְ וּמַכְבִּיד עַל עַצְמִי.
מַשְׁלִים עִם דְּחָפִים וִיצָרִים.
אֶתְמוֹל הָיְתָה בִּי בַּצֹּרֶת בִּשְׂדוֹת הַחֶמְלָה.
הַיּוֹם מְלַבְלֶבֶת הַבּוּשָׁה וּפוֹרַחַת.
אֶתְמוֹל, יְצִירָתִי נָפְחָה אֶת רוּחָהּ.
הַיּוֹם שָׁבָה הָרוּחַ לִנְפֹּחַ בְּמִפְרָשַׂי.
צֵל מֵעִיב
אֵין בְּלִבִּי גַּם לֹא צֵל צִלּוֹ שֶׁל סָפֵק.
הָאֻמְלָל, הַחַי בְּצִלּוֹ הַמֵּעִיב שֶׁל אַחֵר.
נוֹפֵל לְמַלְכֹּדֶת קוּרֵי הָעַכָּבִישׁ.
מַעֲלֶה עֹבֶשׁ וְסוֹבֵל.
אֶכָּנֵס לְבוּעָה, אַסְתִּיר עֵינַי מִלִּרְאוֹת.
רוֹאֶה עֵץ שֶׁאֵינוֹ סוֹלֵחַ מֵטִיל צֵל קָדוּם.
שָׁרָשָׁיו שָׁרְשֵׁי נָקָם.
אֵין כָּל דֶּרֶךְ לֶאֱחֹז בּוֹ, אִישִׁיּוּתוֹ מְפֻצֶּלֶת, חֲמַקְמַקָּה.
מְכַסֶּה אֶת כֻּלִּי, מֵגִיחַ כְּמַפֹּלֶת הַמְּכַסָּה כָּל חַי.
וַאֲנִי אָטוּס בֵּין הַצְּלָלִים, עַד תַּעֲבֹר נִקְמָתוֹ.
אֲגַיֵּס מִתּוֹכִי אֶת כִּשְׁרוֹנִי לִקְרַב בְּלִימָה.
אֶצֹּר לִי מָצוֹף, מֵעַל עָמְקֵי דִּכָּאוֹן.
אֶגְלֹשׁ עַל מִלִּים מֵחַדְרֵי לְבָבִי.
אֶנְדֹּד לִי בֵּין טִפּוֹת שִׁיר, לְמַעֲמַקֵּי עִיר מִקְלָט.
צַר מִלְּהָכִיל
מְכָלִי רוֹתֵחַ וְגוֹלֵשׁ, צַר מִלְּהָכִיל.
לֹא מוּכָן לִסְפֹּג יוֹתֵר.
מֵיתָרַי לֹא גְּמִישִׁים יוֹתֵר.
אֶנְעַל אֶת עַצְמִי בִּפְנֵי כָּל נֶזֶק עֲתִידִי.
דַּי לְהָכִיל אֶת חוֹרְשֵׁי רָעָתִי.
גְּבוּל אֲשַׂרְטֵט לְכָל רוֹמֵס.
לֹא אֶהְיֶה עוֹד הַקָּרְבָּן הַתְּמִידִי.
דַּי לְהַעֲמָדַת הַפָּנִים.
אֵינִי יָכוֹל יוֹתֵר לַהֲפֹךְ אֶת עוֹרִי.
גַּם אִם תֵּעָצֵר זְרִימָתִי וּפְרִיחָתִי,
לֹא אַסְכִּים יוֹתֵר לָשֵׂאת צְלָב שֶׁל אַחֵר.
גַּם אִם אֶחְזֹר לַחַיִּים, כְּקַרְנַף מְכֻנָּף.
לֹא אֶעֱבֹר יוֹתֵר דֶּרֶךְ יִסּוּרִים.
בָּלַעְתִּי מַיִם מְלוּחִים בַּמְּעַרְבֹּלֶת,
הוּצַפְתִּי בְּיַם רִגְשׁוֹתַי.
נִשְׁמָתִי נֶאֶבְקָה בְּקַרְנַף מְכֻנָּף.
עַל עֶרֶשׂ דְּוַי הֵנַפְתִּי דֶּגֶל לָבָן.
הֱיוֹת וְאֵינֶנִּי נָמֵר, אֵין בְּכוֹחִי לַהֲפֹךְ חֲבַרְבּוּרוֹת.
לֹא אוּכַל לִהְיוֹת הַקַּרְנַף.
אֶסְתַּפֵּק בְּלִהְיוֹת מְכֻנָּף.
אָעוּף כְּפַרְפַּר, הַשּׁוֹמֵעַ קוֹל עֲטַלֵּף.
אֶתְחַמֵּק מִלִּהְיוֹת פְּרִי בָּשֵׁל לִמְכַרְסְמֵי הַלַּיְלָה.
רֵיחוֹת חַיִּים וּמָוֶת
אָבִי,
שָׁקַעְתָּ בְּעִרְפּוּל, בְּחֹסֶר הַכָּרָה.
נִקַּזְתִּי הַפְרָשׁוֹתֶיךָ בְּקָטֵטֶר וְזוֹנְדָּה.
הַשַּׁחַר עָלָה, וְהָאָח הֶחְלִיף אֶת בָּלוֹן הַחַמְצָן.
רֵיחוֹת חָמְרֵי חִטּוּי וְשֶׁתֶן, חַדְרֵי חוֹלִים.
בָּרַחְתִּי לְקָפֶה עֲטָרָה.
זֶה עַתָּה יָצְאוּ עוּגוֹת הַשְּׁמָרִים.
נִיחוֹחוֹת שׁוֹשַׁנֵּי שׁוֹקוֹלָד וְקִנָּמוֹן.
הִזְמַנְתִּי קָפֶה וְעוּגַת צִמּוּקִים.
צְעִירָה נִכְנְסָה וַאֲנִי מְחַיֵּךְ.
רִבְקָה מִבְּצַלְאֵל.
"דְּמָעוֹת וְגֶשֶׁם חַד הֵם".
דֵמִיס רוּסוֹס, וּבְנָהּ שֶׁל אַפְרוֹדִיטֶה.
"גַּם לִי הִקְדִּישׁ דֵמִיס שִׁיר: רֵבֵּקָה", חִיְּכָה.
צָהֳרַיִם, אֲנִי מִתְנַתֵּק מֵאֶתְנַחְתָּא רוֹמַנְטִית.
אָבִיךָ נִפְטַר לִפְנֵי שָׁעָה, אָמַר הָרוֹפֵא.
אִמָּא, גַּם מִמֵּךְ לֹא נִפְרַדְתִּי.
בְּאוֹתוֹ יוֹם שִׁשִּׁי רָקַדְתִּי עַל שֻׁלְחָן.
בְּפַּאבּ מִסְעָדָה.
וְאַתְּ בְּבֵיתֵךְ גָּוַעְתְּ.
הִגַּעְתִּי, מַדִּיף בֹּשֶׂם וְרֵיחַ בִּירָה בִּנְשִׁימָתִי.
שָׁקַע בִּי רֵיחַ מוֹתֵךְ, כַּעַס וְאַשְׁמָה.
אִמָּא, אַבָּא,
הֶעֱדַפְתִּי אֶת חַיֵּי הָרֶגַע.
מַדּוּעַ נָתַתִּי לָכֶם לְהֵעָלֵם מֵחַיַּי?
רְעָשִׁים
הַמּוֹחוֹן בּוֹגֵד בִּי.
לֹא בּוֹלֵם אֶת זַעֲזוּעַי.
הֶחָלָל מֵעִיק וְרַע, אַךְ כָּל צְעָדַי רְצוֹנִיִּים.
מַאֲשִׁים אֶת יְצָרַי וּמֵנִיחַ יָדִי עַל מַפְתֵּחַ לִבִּי.
רְעָשִׁים מַפְרִיעִים.
אֲנִי מֵצֵר, וּמְיַצֵּר אֶת הָרַע.
אֲנִי שׁוֹאֵל.
לָמָּה טוֹב לְמַלֵּא חָלָל אַחֵר?
לְמִי שֶׁמַּגִּיעַ לְפָנַי.
מִתְבּוֹנֵן פְּנִימָה וּמְצַמְצֵם אֶת הַמַּחְשָׁבָה.
הַמּוֹחוֹן שֶׁבִּי רוֹעֵם בִּתְזָזִית.
אֲנִי שׁוֹאֵל.
לָמָּה רַע? לָמָּה כְּשֶׁטּוֹב לִי, רַע לְךָ?
וּמָה כֹּה רַע בְּכָךְ?
אֲנִי, אָדָם טוֹב, הוּא אָדָם רַע.
אֲנִי נוֹתֵן, וְהוּא רַק מְקַבֵּל.
הַמּוֹחוֹן שֶׁבִּי רוֹעֵשׁ.
רַק לְעַצְמְךָ תִּתֵּן.
אֲבָל אַתָּה לֹא לְבַד.
מִתְבּוֹנֵן מִסָּבִיב.
תֵּן מֵעַצְמְךָ לְאַחֵר.
תְּעַגֵּל עַצְמְךָ בְּטוֹב.
שִׁבְעָה עֲשׂוֹרִים
בּוֹדֵדָה עֲלִיצוּתִי כְּדוּגִית.
הַשָּׁטָה בַּאֲגַם גּוֹעֵשׁ, דּוֹמֵעַ.
שׁוֹאֵל מִי יַצִּילֵנִי. וּלְאָן?
הַאִם, לְמִלְחָמָה, אוֹ לְקַבָּלָה?
מַהֲלָךְ יָבֵשׁ בַּעֲרוּץ נַחַל אַכְזָב.
שִׁבְעָה עֲשׂוֹרִים שֶׁל יְמֵי כִּפּוּר.
שִׁבְעִים יְמֵי זִכָּרוֹן, וְלֵילוֹת סֵדֶר.
עֲשׂוֹרִים שֶׁל יִזְכֹּר,
לֵילוֹת עַצְמָאוּת, לֹא שֶׁלִּי הֵם.
נְגִיעוֹת שְׁקִיעָה קְסוּמוֹת.
עַנְנֵי כְּבָשִׂים, צִפּוֹרִים נוֹדְדוֹת.
יוֹשֵׁב בִּשְׁתִיקָה בְּאָהֳלִי.
לֹא עֵת חֲגִיגָה הִיא לִי.
מְגוֹלֵל אֶבֶן, מִבּוֹר בְּתוֹכִי.
נִפְרָד מִתְּמוּנוֹתַי הַמְּסַפְּרוֹת.
וַאֲנִי מְכַבֶּה בִּנְשִׁיפָה שִׁבְעִים נֵרוֹת.
עֵינַי הָעֲיֵפוֹת, דּוֹמְעוֹת.
מִצְּחוֹק.
שְׁרִיקָה
מַשְׁרוֹקִית קְטַנָּה מְצֻפָּה זָהָב,
תְּלוּיָה בְּחוּט שָׁנִי עַל צַוָּארִי.
בַּיּוֹם וּבַלַּיִל.
"הַיֶּלֶד הַשּׁוֹרֵק" הָיָה שְׁמִי.
שְׁרִיקָה שֶׁיָּצְאָה מִקְּרָבַי.
גֹּבַהּ הַצְּלִיל, מְעַרְבֹּלֶת בַּחֲלַל הַפֶּה.
דָּמִי רָתַח.
"הַשְּׁרִיקָה" שֶׁל י.ל פֶּרֶץ,
כִּשְּׁפָה אוֹתִי כִּתְפִלָּה.
הַשּׁוֹרֵק, לְיַד הָרַכֶּבֶת.
הַשּׁוֹטֵר הַמְּכַוֵּן תְּנוּעָה.
שׁוֹפֵט הַכַּדּוּרֶגֶל.
הַמּוֹרֶה לִסְפּוֹרְט.
שְׁרִיקַת הָאֲנָפוֹת לְיַד בְּרֵכוֹת הַדָּגִים.
מְרַחֲפוֹת וְצוֹלְלוֹת, פְּרוּשׂוֹת כְּנָפַיִם.
מְצִלּוֹת עַל הַמַּיִם.
צָדוֹת דְּגִיגִים.
אֵין לִי שְׁרִיקַת פְּתִיחָה אוֹ סִיּוּם.
שׁוֹרֵק לְלֹא הֲפוּגָה.
צְלִיל חָדָשׁ, מְמַלֵּא חָלָל.
רוּחַ שׁוֹרֶקֶת בְּלִבִּי עַד לְאֵינְסוֹף.
קוֹלִי הַפְּנִימִי שׁוֹרֵק לְמַעֲנִי.
בַּחֲלוֹמִי, בִּתְחִיַּת הַמֵּתִים אֶשְׁרֹק שׁוּב.
תְּפִלָּה
הֵם מַרְעִיפִים עַל עַצְמָם אַהֲבָה.
וֶאֱלוֹהִים מֵעָלַי קוֹרֵא, "אֵין עוֹד מִלְּבַדִּי".
וְהָאָדָם עַל פְּנֵי הָאֲדָמָה שׁוֹאֵג, "רַק אֲנִי קַיָּם בָּעוֹלָם".
אָנָּא, אֲנִי מִתְחַנֵּן, הַכֵּה אֶת הָאֶגוֹ בְּמַבּוּל.
שְׁלַח אֵלַי מַצִּיל, תֵּבַת נֹחַ וְעוֹרֵב.
כְּלִי שֶׁיְּגָרֵד מִמּוֹחִי אֶת הָאֹפֶל.
אֶשְׁתַּמֵּשׁ בּוֹ כְּמַבְרֵג.
אוֹתוֹ הַשּׁוֹלֵף בֹּץ מֵחֲרִיצֵי סוּלְיוֹת גּוּמִי.
הֲיִשְׁמַע קוֹלִי, צְלִילֵי מַחְשְׁבוֹתַי?
הוּא הַצּוֹוֵחַ בְּאָזְנַי, "רַק אֲנִי קַיָּם".
תַּפְנִית חַדָּה
כּוֹחַ דִּמְיוֹנִי נוֹגֵעַ בְּסִיגֵי לִבִּי.
מְלַקֵּט כָּל אוֹת וּמִלָּה.
כּוֹתֵב, מוֹחֵק וּבוֹרֵר.
רוֹקֵחַ תַּרְכִּיזִים.
הֲגִיגַי זוֹחֲלִים אַחֲרֵי שְׁבָרִים.
מְנַסֶּה לְאַגֵּף מַהוּת.
פּוֹרֵק מִתּוֹכִי כַּעַס וּבוּז עַל עוֹלָם וּמְלוֹאוֹ.
רוֹאֶה אֲנָשִׁים כִּרְפֵי שֵׂכֶל, כִּנְכֵי רוּחַ.
אַךְ לֹא לְכֻלָּם מוֹחַ וְעִפָּרוֹן.
וְגַם עַל שׁוֹטֵה הַכְּפָר כְּבָר נִכְתַּב חָרוּז.
מָה כִּי תִּשְׁפֹּךְ זַעַמְךָ עַל אֲנָשִׁים?
צֹר שִׁיר.
נְשֹׁם, נְדֹד הַרְחֵק מִכָּאן.
עֲזֹב.
קִבַּלְתִּי עַל עַצְמִי לְוַתֵּר עַל דַּחַף הַרְסָנִי.
מַקְשִׁיב לְקוֹל אַחֵר, מְחַבֵּר לְמַעְגָּל אֱנוֹשִׁי.
לְמָשָׁל:
כֻּלָּם מְקַבְּלִים אֶת הַשַּׁבָּת הַנִּכְנֶסֶת.
מַבְדִּילִים בֵּין קֹדֶשׁ לְחֹל, בְּצֵאתָהּ
כָּל אִשָּׁה וְאִישׁ בְּדַרְכָּם.
וַאֲנִי אֵלֵךְ בְּדַרְכִּי שֶׁלִּי.
יֵשׁ חַיִּים מֵעֵבֶר לְמוּעָקָה מְיַסֶּרֶת.
שִׁיר שַׁבָּת תָּמִים, נוֹסֵךְ עַל פָּנַי חִיּוּךְ.